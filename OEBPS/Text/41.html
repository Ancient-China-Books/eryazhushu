<?xml version="1.0" encoding="utf-8"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html lang="zh-Hant" xml:lang="zh-Hant" xmlns="http://www.w3.org/1999/xhtml"><head><meta content="width=device-width, initial-scale=1" name="viewport"/><link href="../Styles/page_styles.css" rel="stylesheet" type="text/css"/><link href="../Styles/stylesheet.css" rel="stylesheet" type="text/css"/><title>爾雅-釋草第十三</title><script src="../Styles/main.js" type="text/javascript"></script></head><body><div id="text">
<div class="section" id="title-0"><h1>釋草第十三</h1><hr/></div>
<p class="jianshu"><span class="yinwen">疏</span>「釋草第十三」。○釋曰：草，<span class="shu-ming">說文</span>作艸，隸變作廾。七老切。百卉也。又曰：象野草莽蒼之形。<span class="shu-ming">說文</span>別有草字。自保切。云：「草斗，櫟實也。一曰象斗子。」徐鉉曰：「今俗以此爲廾木之草，別作皂字爲黑色之皂。案，櫟實可以染帛爲黑色，故曰草。通用爲草棧字。」然則此篇辨百卉之名，見於經傳者，當爲草木之草，故云釋草。</p>
<p class="em2" id="p0"><a class="gg-link" href="#p0" onclick="return changeColor(this);"></a>蒮，山韭。茖，山蔥。葝，山䪥。蒚，山蒜<span class="jiazhu">今山中多有此菜，皆如人家所種者。茖蔥，細莖大葉。○蒮，音育。韭，音九。茖，音革。蔥，音忩。葝，巨盈切。䪥，音薤。蒚，力。</span><span class="jianshu"><span class="yinwen">疏</span>「蒮山」至「山蒜」。○釋曰：此辨四種菜生山中，與人家所種者異名也。韭，<span class="shu-ming">說文</span>云「菜名。一種而久者，故謂之韭。象形，在一之上。一，地也」。生山中者名蒮。<span class="shu-ming">韓詩</span>云「六月食鬱及蒮」是也。蔥，<span class="shu-ming">說文</span>云「菜名」。生山中者名茖，細莖大葉者是也。䪥，<span class="shu-ming">說文</span>云「菜也」。葉似韭，生山中者名葝。蒜，<span class="shu-ming">說文</span>云「葷菜」也。一云菜之美者。雲夢之葷菜生山中者名蒚。</span></p>
<p class="em2" id="p1"><a class="gg-link" href="#p1" onclick="return changeColor(this);"></a>薜，山蘄。<span class="jiazhu"><span class="shu-ming">廣雅</span>曰：「山蘄，當歸。」當歸今似蘄而粗大。○薜，音百。蘄，音芹。</span><span class="jianshu"><span class="yinwen">疏</span>「薜，山蘄」。○釋曰：<span class="shu-ming">說文</span>云「蘄，草也」。生山中者一名薜，一名山蘄，色白者名白蘄。下文「薜，白蘄」是也。生平地即名蘄。</span><span class="jianshu">○注「<span class="shu-ming">廣雅</span>」至「粗大」。○釋曰：<span class="shu-ming">廣雅</span>，張揖撰，以廣<span class="shu-ming">爾雅</span>之闕漏也。曰「山蘄，當歸」者，言即今藥草當歸。案<span class="shu-ming">本草</span>當歸不言名薜及山蘄，是即以時驗而言也。故郭云「今似蘄而粗大」，言似平地蘄而差粗大耳。</span></p>
<p class="em2" id="p2"><a class="gg-link" href="#p2" onclick="return changeColor(this);"></a>椴，木槿。櫬，木槿。<span class="jiazhu">別二名也。似李樹，華朝生夕隕，可食。或呼日及，亦曰王蒸。○椴，音段。槿，謹。櫬，襯。</span><span class="jianshu"><span class="yinwen">疏</span>「椴，木槿。櫬，木槿」。○釋曰：此別椴、櫬是木槿之二名也。某氏云別三名也。其樹如李，其華朝生暮落，與草同氣，故在草中。<span class="shu-ming">詩·鄭風</span>云：「顏如舜華。」陸機<span class="shu-ming">疏</span>云：「舜，一名木槿，一名櫬，一名椴。齊、魯之間謂之王蒸。今朝生暮落者是也。」郭氏云：「可食。」亦呼日及，五月始華，故<span class="shu-ming">月令</span>仲夏云「木堇榮」。</span></p>
<p class="em2" id="p3"><a class="gg-link" href="#p3" onclick="return changeColor(this);"></a>術，山薊。<span class="jiazhu"><span class="shu-ming">木草</span>云：術，一名山薊。今術似薊而生山中。○薊，音計。</span>楊，枹薊。<span class="jiazhu">似薊而肥大，今呼之馬薊。○枹，音孚。</span><span class="jianshu"><span class="yinwen">疏</span>「術，山薊。楊，枹薊」。○釋曰：此辨薊生山中及平地者名也。生平地者即名薊，生山中者一名術。<span class="shu-ming">本草</span>云：一名山薊，一名山薑，一名山連。陶注云：「有兩種：白術葉大有毛，甜而少膏；赤術葉細小，苦而多膏。」是也。其生平地而肥大於眾者，名楊。枹薊，今呼之馬薊。</span></p>
<p class="em2" id="p4"><a class="gg-link" href="#p4" onclick="return changeColor(this);"></a>葥，王蔧。<span class="jiazhu">王帚也，似藜，其樹可以爲埽蔧。江東呼之曰藜帚。○葥，音箭。蔧，音邃。</span><span class="jianshu"><span class="yinwen">疏</span>「葥，王蔧」。○釋曰：此即藜之科，大爲樹，可以作埽蔧者，一名葥，一名王蔧，一名王帚，江東呼落帚。</span></p>
<p class="em2" id="p5"><a class="gg-link" href="#p5" onclick="return changeColor(this);"></a>菉，王芻。<span class="jiazhu">菉，蓐也。今呼鴟腳莎。○菉，音綠。</span><span class="jianshu"><span class="yinwen">疏</span>「菉，王芻」。○釋曰：舍人云「菉，一名王芻」。某氏云：「菉，鹿蓐也。」郭云：「菉，蓐也。今呼鴟腳莎。」<span class="shu-ming">詩·衛風</span>云「瞻彼淇奧，綠竹猗猗」是也。</span></p>
<p class="em2" id="p6"><a class="gg-link" href="#p6" onclick="return changeColor(this);"></a>拜，蔏藋。<span class="jiazhu">蔏藋亦似藜。○蔏，音商。藋，徒的切。</span><span class="jianshu"><span class="yinwen">疏</span>「拜，蔏藋」。○釋曰：此亦似藜而葉大者，名拜，一名蔏藋。<span class="shu-ming">莊子</span>云「藜藋柱宇」是也。</span></p>
<p class="em2" id="p7"><a class="gg-link" href="#p7" onclick="return changeColor(this);"></a>蘩，皤蒿。<span class="jiazhu">白蒿。</span>蒿，苣。<span class="jiazhu">今人呼青蒿，香中炙啖者爲菣。</span>蔚，牡菣。<span class="jiazhu">無子者。○蔚，音尉。菣，去刃切。</span><span class="jianshu"><span class="yinwen">疏</span>「蘩皤」至「牡菣」。○釋曰：此辨蒿色及有子無子者之異名也。<span class="shu-ming">詩·召南</span>云：「于以采蘩，于沼於沚。」毛傳云：「蘩，皤蒿也。」郭氏云「白蒿」，然則皤猶白也。<span class="shu-ming">本草</span>云「白蒿」。唐本注云：此蒿葉粗於青蒿。從初生至枯，白於眾蒿。欲似艾者，所在有之。又云葉似艾葉，上有白毛粗澀，俗呼蓬蒿，可以爲菹。故<span class="shu-ming">詩</span>箋云「以豆薦蘩菹」。陸機云：「凡艾白色爲皤蒿，今白蒿。春始生，及秋香美可生食，又可烝。一名游胡，北海人謂之旁勃。故<span class="shu-ming">大戴禮·夏小正傳</span>曰：蘩，游胡；游胡，旁勃也。」是蒿一名菣。<span class="shu-ming">詩·小雅·鹿鳴</span>云：「食野之蒿。」陸機云：「蒿，青蒿也。荊、豫之間，汝南、汝陰皆云菣。」孫炎云：「荊、楚之間謂蒿爲菣。」郭云：「今人呼青蒿，香中炙啖者爲菣。」是也。蔚，即蒿之雄無子者，故云牡菣。舍人曰：「蔚一名牡菣。」<span class="shu-ming">詩·蓼莪</span>云：「匪我伊蔚。」陸機云：「牡蒿也。三月始生，七月華，華似胡麻華而紫赤。八月爲角，角似小豆角，銳而長。一名馬新蒿。」是也。</span></p>
<p class="em2" id="p8"><a class="gg-link" href="#p8" onclick="return changeColor(this);"></a>齧，彫蓬；薦，黍蓬。<span class="jiazhu">別蓬種類。</span><span class="jianshu"><span class="yinwen">疏</span>「齧，彫蓬。薦，黍蓬」。○釋曰：此別蓬種類也。<span class="shu-ming">說文</span>云：「蓬，蒿也。」草之不理者也。種類非一，故有齧、彫蓬、薦、黍蓬。<span class="shu-ming">詩·召南·騶虞</span>云：「彼茁者蓬。」<span class="shu-ming">月令</span>云：「藜莠蓬蒿並興。」是也。</span></p>
<p class="em2" id="p9"><a class="gg-link" href="#p9" onclick="return changeColor(this);"></a>𦸣，鼠莞。<span class="jiazhu">亦莞屬也，纖細似龍鬚，可以爲席。蜀中出好者。○𦸣，方寐切。莞，音官。</span><span class="jianshu"><span class="yinwen">疏</span>「𦸣，鼠莞」。○釋曰：莞屬也。<span class="shu-ming">說文</span>云：「莞，草，可以爲席。」此𦸣一名鼠莞。纖細似龍鬚，亦可以爲席。蜀中出好者。</span></p>
<p class="em2" id="p10"><a class="gg-link" href="#p10" onclick="return changeColor(this);"></a>葝，鼠尾。<span class="jiazhu">可以染皂。</span><span class="jianshu"><span class="yinwen">疏</span>「葝，鼠尾」。○釋曰：可以染皂草也。一名葝，一名鼠尾。<span class="shu-ming">本草</span>有白華者，有赤花者，又一名長翹。陶注云「田野甚多，人采作滋染木蘭」是也。</span></p>
<p class="em2" id="p11"><a class="gg-link" href="#p11" onclick="return changeColor(this);"></a>菥蓂，大薺。<span class="jiazhu">薺葉細，俗呼之曰老薺。○菥，音惜。蓂，音覓。</span><span class="jianshu"><span class="yinwen">疏</span>「菥蓂，大薺」。○釋曰：菥蓂，一名大薺而葉細。<span class="shu-ming">本草</span>又名薎菥，一名太蕺，一名馬辛是也。</span></p>
<p class="em2" id="p12"><a class="gg-link" href="#p12" onclick="return changeColor(this);"></a>蒤，虎杖。<span class="jiazhu">似紅草而粗大，有細剌，可以染赤。○蒤，音途。</span><span class="jianshu"><span class="yinwen">疏</span>「蒤，虎杖」。○釋曰：蒤，一名虎杖。</span><span class="jianshu">○注云：「似紅草而粗大，有細剌，可以染赤。」陶注<span class="shu-ming">本草</span>云「田野甚多，狀如大馬蓼，莖班而葉圓」是也。</span></p>
<p class="em2" id="p13"><a class="gg-link" href="#p13" onclick="return changeColor(this);"></a>孟，狼尾。<span class="jiazhu">似茅，今人亦以覆屋。</span><span class="jianshu"><span class="yinwen">疏</span>「孟，狼尾」。○釋曰：草似茅者，一名孟，一名狼尾。今人亦以覆屋。</span></p>
<p class="em2" id="p14"><a class="gg-link" href="#p14" onclick="return changeColor(this);"></a>瓠棲，瓣。<span class="jiazhu">瓠中瓣也。<span class="shu-ming">詩</span>云：「齒如瓠棲。」○瓠，戶故切。瓣，方莧切。</span><span class="jianshu"><span class="yinwen">疏</span>「瓠棲，瓣」。○釋曰：瓣，瓠中瓣也。一名瓠棲。人之齒美者似之。故<span class="shu-ming">詩·衛風·碩人</span>美莊姜云「齒如瓠棲」是也。</span></p>
<p class="em2" id="p15"><a class="gg-link" href="#p15" onclick="return changeColor(this);"></a>茹藘，茅蒐。<span class="jiazhu">今之蒨也。可以染絳。○茹，音如。藘，力居切。</span><span class="jianshu"><span class="yinwen">疏</span>「茹藘，茅蒐」。○釋曰：今染絳蒨也。一名茹藘，一名茅蒐。<span class="shu-ming">詩·鄭風</span>云：「茹藘在阪。」陸機云：「一名地血，齊人謂之牛蔓，即今之蒨草是也。」</span></p>
<p class="em2" id="p16"><a class="gg-link" href="#p16" onclick="return changeColor(this);"></a>果臝之實，栝樓。<span class="jiazhu">今齊人呼之爲天瓜。○臝，力果切。</span><span class="jianshu"><span class="yinwen">疏</span>「果臝之實，栝樓」。○釋曰：果臝之草，其實名栝樓，實即子也。故李巡云「栝樓，子名也」。郭云「今齊人謂之天瓜」。<span class="shu-ming">本草</span>云：「栝樓，葉如瓜葉形，兩兩相值，蔓延，青黑色。六月華，七月實，如瓜瓣。」是也。</span></p>
<p class="em2" id="p17"><a class="gg-link" href="#p17" onclick="return changeColor(this);"></a>荼，苦菜。<span class="jiazhu"><span class="shu-ming">詩</span>曰：「誰謂荼苦。」苦菜可食。</span><span class="jianshu"><span class="yinwen">疏</span>「荼，苦菜」。○釋曰：此味苦可食之菜，一名荼，一名苦菜。<span class="shu-ming">本草</span>一名荼草，一名選，一名遊冬。案<span class="shu-ming">易緯通卦驗玄圖</span>云：苦菜，生於寒秋，經冬歷春乃成。<span class="shu-ming">月令</span>孟夏「苦菜秀」是也。葉似苦苣而細，斷之有白汁，花黃似菊，堪食，但苦耳。</span><span class="jianshu">○注「<span class="shu-ming">詩</span>曰：『誰謂荼苦。』」○釋曰：<span class="shu-ming">邶風·谷風</span>篇文也。</span></p>
<p class="em2" id="p18"><a class="gg-link" href="#p18" onclick="return changeColor(this);"></a>萑，蓷。<span class="jiazhu">今茺蔚也。葉似荏，方莖，白華，華生節間。又名益母，<span class="shu-ming">廣雅</span>云。○萑，音隹。蓷，他回切。</span><span class="jianshu"><span class="yinwen">疏</span>「萑，蓷」。○釋曰：萑，一名蓷。李巡曰「臭穢草也」，郭云「茺蔚也」，<span class="shu-ming">廣雅</span>名益母。葉似荏，方莖，白華，華生節間。<span class="shu-ming">詩·王風</span>云：「中谷有蓷。」陸機云：舊說及魏博士濟陰周元明皆云菴蔄是也。<span class="shu-ming">韓詩</span>及<span class="shu-ming">三蒼說</span>悉云益母。故曾子見益母而感。案<span class="shu-ming">本草</span>茺蔚，一名益母。故劉歆曰「蓷，臭穢」。臭穢，即茺蔚也。</span></p>
<p class="em2" id="p19"><a class="gg-link" href="#p19" onclick="return changeColor(this);"></a>虉，綬。<span class="jiazhu">小草，有雜色，似綬。○虉，音逆。</span><span class="jianshu"><span class="yinwen">疏</span>「虉綬」。○釋曰：「虉者，雜色如綬文之草也。<span class="shu-ming">詩·陳風</span>云：「邛有旨鷊。」陸機<span class="shu-ming">疏</span>云：「鷊，五色作綬文，故曰綬草。」是也。</span></p>
<p class="em2" id="p20"><a class="gg-link" href="#p20" onclick="return changeColor(this);"></a>粢，稷。<span class="jiazhu">今江東人呼粟爲粢。</span><span class="jianshu"><span class="yinwen">疏</span>「粢，稷」。○釋曰：<span class="shu-ming">左傳</span>曰：「粢食不鑿。」粢者，稷也。<span class="shu-ming">曲禮</span>云「稷曰明粢」是也。郭云：「今江東人呼粟爲粢。」然則，粢也，稷也，粟也，正是一物。而<span class="shu-ming">本草</span>稷米在下品，別有粟米在中品，又似二物。故先儒共疑焉。</span></p>
<p class="em2" id="p21"><a class="gg-link" href="#p21" onclick="return changeColor(this);"></a>眾，秫。<span class="jiazhu">謂黏粟也。○眾，音終。秫，音述。</span><span class="jianshu"><span class="yinwen">疏</span>「眾，秫」。○釋曰：眾，一名秫，謂黏粟也。<span class="shu-ming">說文</span>云「稷之黏者」也。與谷相似，米黏，北人用之釀酒。其莖稗似禾而粗大者是也。</span></p>
<p class="em2" id="p22"><a class="gg-link" href="#p22" onclick="return changeColor(this);"></a>戎叔謂之荏菽。<span class="jiazhu">即胡豆也。○菽，音叔。</span><span class="jianshu"><span class="yinwen">疏</span>「戎叔謂之荏菽」。○釋曰：戎叔，一名荏菽。孫炎云「大豆也」。<span class="shu-ming">詩·大雅·生民</span>云：「藝之荏菽，荏菽旆旆。」鄭箋亦以爲大豆。樊光、舍人、李巡、郭氏皆云今以爲胡豆。郭又云<span class="shu-ming">春秋</span>「齊侯來獻戎捷」。<span class="shu-ming">榖梁傳</span>曰「戎菽也」。<span class="shu-ming">管子</span>亦云：「北伐山戎，出冬蔥及戎菽，布之天下。」今之胡豆是也。案，此戎菽皆爲大豆。</span><span class="jianshu">○注<span class="shu-ming">榖梁</span>者亦以爲大豆也。郭氏等以戎、胡俱是夷名，故以戎菽爲胡豆也。</span></p>
<p class="em2" id="p23"><a class="gg-link" href="#p23" onclick="return changeColor(this);"></a>卉，草。<span class="jiazhu">百卉總名。</span><span class="jianshu"><span class="yinwen">疏</span>「卉，草」。○釋曰：別二名也。百卉猶百草也。<span class="shu-ming">詩·小雅</span>云「百卉具腓」是也。</span></p>
<p class="em2" id="p24"><a class="gg-link" href="#p24" onclick="return changeColor(this);"></a>萒，雀弁。<span class="jiazhu">未詳。</span>蘥，雀麥。<span class="jiazhu">即燕麥也。○萒，悅轉切。蘥，音藥。</span><span class="jianshu"><span class="yinwen">疏</span>「蘥，雀麥」。○釋曰：蘥，一名雀麥，一名燕麥。<span class="shu-ming">本草</span>云：「生故墟野林下。苗似小麥而弱，實似穬麥而細。在處亦有之。」是也。</span></p>
<p class="em2" id="p25"><a class="gg-link" href="#p25" onclick="return changeColor(this);"></a>蘾，烏薞。萰，菟荄。蘩，菟蒵。<span class="jiazhu">皆未詳。</span>蔩，菟瓜。<span class="jiazhu">菟瓜似土瓜。○蘾，戶怪切。蕵，音孫。萰，音練。菟，音兔。荄，音垓。蒵，音兮。蔩，音演。</span><span class="jianshu"><span class="yinwen">疏</span>「蔩，菟瓜」。○釋曰：菟瓜，一名蔩。苗及實似土瓜。土瓜者，即王瓜也。<span class="shu-ming">月令</span>「王瓜生」是也。</span></p>
<p class="em2" id="p26"><a class="gg-link" href="#p26" onclick="return changeColor(this);"></a>茢薽，豕首。<span class="jiazhu"><span class="shu-ming">本草</span>曰彘盧，一名蟾蜍諸蘭。今江東呼豨首，可以煼蠶蛹。○茢，音列。薽，音真。豕，傷氏切。</span><span class="jianshu"><span class="yinwen">疏</span>「茢薽，豕首」。○釋曰：茢薽，藥草名，一名豕首，一名彘盧，一名蟾蜍諸蘭，一名天名精，一名麥句薑，一名蝦蟆藍，一名天門精，一名王門精。<span class="shu-ming">別錄</span>一名天蔓精，南人名爲地菘，味甘辛，故有薑稱。狀如藍，故名蝦蟆藍。香似蘭，故名蟾蜍蘭。郭云「江東呼豨首。可以煼蠶蛹」者，<span class="shu-ming">三蒼</span>云「煼，熬也」。</span></p>
<p class="em2" id="p27"><a class="gg-link" href="#p27" onclick="return changeColor(this);"></a>荓，馬帚。<span class="jiazhu">似蓍，可以爲埽蔧。○荓，音並。</span><span class="jianshu"><span class="yinwen">疏</span>「荓，馬帚」。○釋曰：荓草似蓍者，今俗謂蓍荓。可以爲埽蔧，故一名馬帚。</span><span class="jianshu">○注「似蓍」。○釋曰：蓍，蒿屬也。年千歲三百莖，可以爲卜策。<span class="shu-ming">白虎通</span>云「此天地之間壽考物也，故問之」是也。</span></p>
<p class="em2" id="p28"><a class="gg-link" href="#p28" onclick="return changeColor(this);"></a>藱，懷羊。<span class="jiazhu">未詳。</span>茭，牛蘄。<span class="jiazhu">今馬蘄。葉細銳似芹，亦可食。○藱，胡罪切。</span><span class="jianshu"><span class="yinwen">疏</span>「茭，牛蘄」。○釋曰：似芹可食菜也，而葉細銳。一名茭，一名牛蘄，一名馬蘄，子入藥用。<span class="shu-ming">本草</span>注云：生水澤中。「苗似鬼針、菾菜等」。「花青白色，子黃黑色，似防風子」。是也。</span></p>
<p class="em2" id="p29"><a class="gg-link" href="#p29" onclick="return changeColor(this);"></a>葖，蘆萉。<span class="jiazhu">萉宜爲菔。蘆菔，蕪菁屬。紫華，大根，俗呼雹葖。○葖，他忽切。蘆，音羅。萉，蒲北切。</span><span class="jianshu"><span class="yinwen">疏</span>「葖，蘆萉」。○釋曰：紫花菘也。俗呼溫菘。似蕪菁，大根，一名葖。俗呼雹葖。一名蘆菔，今謂之蘿卜是也。</span></p>
<p class="em2" id="p30"><a class="gg-link" href="#p30" onclick="return changeColor(this);"></a>淔，灌。<span class="jiazhu">未詳。</span>苬，芝。<span class="jiazhu">芝，一歲三華，瑞草。○淔，音敕。苬，音囚。</span><span class="jianshu"><span class="yinwen">疏</span>「苬，芝」。○釋曰：瑞草名也，一歲三華，一名苬，一名芝。<span class="shu-ming">論衡</span>云：「芝生於土，士氣和，故芝草生瑞命。」<span class="shu-ming">禮</span>曰：「王者仁慈，則芝草生。」是也。</span></p>
<p class="em2" id="p31"><a class="gg-link" href="#p31" onclick="return changeColor(this);"></a>筍，竹萌。<span class="jiazhu">初生者。</span><span class="jianshu"><span class="yinwen">疏</span>「筍，竹萌」。○釋曰：孫炎曰：「竹初萌生謂之筍。」凡草木初生謂之萌，筍則竹之初生者，故曰：筍，竹萌也。可以爲菜殽。<span class="shu-ming">詩·大雅·韓奕</span>云：「其蔌維何，維筍及蒲。」蔌，則菜殽也。</span></p>
<p class="em2" id="p32"><a class="gg-link" href="#p32" onclick="return changeColor(this);"></a>簜，竹。<span class="jiazhu">竹別名。<span class="shu-ming">儀禮</span>曰：「簜在建鼓之間。」謂簫管之屬。○簜，音蕩。</span><span class="jianshu"><span class="yinwen">疏</span>「簜，竹」。○釋曰：簜則竹之別名。李巡曰：「竹節相去一丈曰蕩。」孫炎曰：「竹闊節者曰簜。」<span class="shu-ming">禹貢</span>「筱簜既敷」。孔安國云：「簜，大竹。」郭氏即云「竹別名」，無大小之異，故引<span class="shu-ming">禮</span>經爲證也。</span><span class="jianshu">○注「<span class="shu-ming">儀禮</span>」至「之屬」。○釋曰：「<span class="shu-ming">儀禮</span>曰」者，<span class="shu-ming">大射</span>禮文也。案，彼云：樂人宿縣，「西階之西，頌磬東西。其南鍾，其南鑮，皆南陳。一建鼓在其南，東鼓，朔鼙在其北；一建鼓在西階之東，南面。簜在建鼓之間」。鄭注云：「簜，竹也。謂笙簫之屬倚於堂。」以笙簫之屬，固非大竹，故郭氏引之也。鄭又云：「建猶樹也。以木貫而載之，樹之，跗也。」故謂之建鼓。云「謂簫管之屬」者，郭用鄭玄之說也。</span></p>
<p class="em2" id="p33"><a class="gg-link" href="#p33" onclick="return changeColor(this);"></a>莪，蘿。<span class="jiazhu">今莪蒿也。亦曰廩蒿。</span><span class="jianshu"><span class="yinwen">疏</span>「莪，蘿」。○釋曰：舍人云「莪一名蘿」。郭云「今莪蒿也。亦曰廩蒿」。<span class="shu-ming">詩·小雅</span>云：「菁菁者莪。」陸機云：「莪，蒿也。一名蘿蒿。生澤田漸洳之處。葉似邪蒿而細，科生三月中，莖可生食，又可烝，香美，味頗似蔞蒿。」是也。</span></p>
<p class="em2" id="p34"><a class="gg-link" href="#p34" onclick="return changeColor(this);"></a>苨，菧苨。<span class="jiazhu">薺苨。○苨，音禰。菧，音底。</span><span class="jianshu"><span class="yinwen">疏</span>「苨，菧苨」。○釋曰：苨，一名菧苨。郭云「薺苨」也。<span class="shu-ming">本草</span>「薺苨」陶注云：「根莖都似人參，而葉小異，根味甜。」又別本注云「根似桔梗，以無心爲異者」是也。</span></p>
<p class="em2" id="p35"><a class="gg-link" href="#p35" onclick="return changeColor(this);"></a>絰履。<span class="jiazhu">未詳。</span>莕，接余。其葉苻。<span class="jiazhu">叢生水中，葉圓，在莖端，長短隨水深淺，江東食之。亦呼爲莕。音杏。○莕，音荇。絰，待節切。</span><span class="jianshu"><span class="yinwen">疏</span>「莕，接余。其葉苻」。○釋曰：莕菜，一名接余，其葉名符。郭云：「叢生水中，葉圓，在莖端，長短隨水深淺，江東食之。亦呼爲莕。」<span class="shu-ming">詩·周南·關雎</span>云「參差荇菜」是也。荇與莕同。陸機<span class="shu-ming">疏</span>云：「接余，白莖，葉紫赤色，正圓，徑寸餘，浮在水上，根在水底，與水深淺等。大如釵股，上青下白，鬻其白莖，以苦酒浸之，脆美，可案酒。」</span></p>
<p class="em2" id="p36"><a class="gg-link" href="#p36" onclick="return changeColor(this);"></a>白華，野菅。<span class="jiazhu">菅，茅屬。<span class="shu-ming">詩</span>曰：「白華菅兮。」○菅，音奸。</span><span class="jianshu"><span class="yinwen">疏</span>「白華，野菅」。○釋曰：舍人云：「白華，一名野菅。」陸機云：「菅，似茅而滑澤。無毛，根下五寸，中有白粉者，柔忍宜爲索，漚乃尤善矣。」郭云：「菅，茅屬。」此白華亦是茅之類也。漚之柔忍，異其名謂之爲菅。因謂在野未漚者爲野菅耳。<span class="shu-ming">詩·小雅</span>云「白華菅兮」是也。</span></p>
<p class="em2" id="p37"><a class="gg-link" href="#p37" onclick="return changeColor(this);"></a>薜，白蘄。<span class="jiazhu">即上「山蘄」。</span></p>
<p class="em2" id="p38"><a class="gg-link" href="#p38" onclick="return changeColor(this);"></a>菲，芴。<span class="jiazhu">即土瓜也。○菲，音匪。芴，音物。</span><span class="jianshu"><span class="yinwen">疏</span>「菲，芴」。○釋曰：一名芴。郭云：「即土瓜也。」孫炎曰：「葍類也。」<span class="shu-ming">詩·谷風</span>云：「采葑采菲。」陸機云：「菲似葍，莖粗，葉厚而長，有毛。三月中蒸鬻爲茹，滑美可作羹。幽州人謂之芴，<span class="shu-ming">爾雅</span>又謂之蒠菜。今河內人謂之宿菜。」案，今<span class="shu-ming">爾雅</span>菲、芴與蒠菜異，郭注似是別草。如陸之言，又是一物。某氏注<span class="shu-ming">爾雅</span>，二處皆引<span class="shu-ming">谷風</span>詩，即菲也，芴也。蒠菜也，土瓜也，宿菜也，五者一物也。其狀似葍而非葍，故云「葍類也」。</span></p>
<p class="em2" id="p39"><a class="gg-link" href="#p39" onclick="return changeColor(this);"></a>葍，䔰。<span class="jiazhu">大葉，白華，根如指，正白，可啖。○葍，音福。䔰，音富</span><span class="jianshu"><span class="yinwen">疏</span>「葍，䔰」。○釋曰：葍，一名䔰。郭云：「大葉，白華，根如指，正白，可啖。」<span class="shu-ming">詩·小雅</span>云：「我行其野，言采其葍。」陸機云：「幽州人謂之燕䔰。其根正白，可著熱灰中溫啖之，饑荒之歲可烝以禦饑也。」</span></p>
<p class="em2" id="p40"><a class="gg-link" href="#p40" onclick="return changeColor(this);"></a>熒，委萎。<span class="jiazhu">藥草也。葉似竹，大者如箭竿，有節，葉狹而長，表白裏青，根大如指，長一二尺，可啖。○萎，音威。</span><span class="jianshu"><span class="yinwen">疏</span>「熒，委萎」。○釋曰：藥草也。一名熒，一名委萎。<span class="shu-ming">本草</span>女萎，萎蕤，一名熒是也。葉似竹，大者如箭竿，有節，葉狹而長，表白裏青，根如指，長一二尺，可啖。</span></p>
<p class="em2" id="p41"><a class="gg-link" href="#p41" onclick="return changeColor(this);"></a>葋，艼熒。<span class="jiazhu">未詳。</span>竹，萹蓄。<span class="jiazhu">似小藜，赤莖節，好生道旁，可食，又殺蟲。○葋，音劬。艼，他丁切。熒，音迥。萹，匹善切。</span><span class="jianshu"><span class="yinwen">疏</span>「竹，萹蓄」。○釋曰：李巡曰：「一物二名也。」孫炎曰：某氏引<span class="shu-ming">詩·衛風</span>云「綠竹猗猗」。郭云：「似小藜，赤莖節，好生道旁，可食，又殺蟲。」案，陶隱居<span class="shu-ming">本草</span>注云：「處處有，布地而生，節間白，葉華細綠，人謂之萹竹。煮汁與小兒飲，療蛔蟲」是也。</span></p>
<p class="em2" id="p42"><a class="gg-link" href="#p42" onclick="return changeColor(this);"></a>葴，寒漿。<span class="jiazhu">今酸棗草。江東呼曰苦葴。音針。</span><span class="jianshu"><span class="yinwen">疏</span>「葴，寒漿」。○釋曰：葴，一名寒漿。郭云：「今酸漿草。江東呼曰苦葴。」案，<span class="shu-ming">本草</span>：酸漿，一名醋漿。陶注云：處處人家多有，「葉亦可食。子作房，房中有子如梅李大，皆黃赤色」。</span></p>
<p class="em2" id="p43"><a class="gg-link" href="#p43" onclick="return changeColor(this);"></a>薢茩，芵茪。<span class="jiazhu">芵明也。葉黃銳，赤華，實如山茱萸。或曰䔖也。關西謂之薢茩。○薢，音皆。茩，音狗。芵，音決。茪，音光。</span><span class="jianshu"><span class="yinwen">疏</span>「薢茩，芵茪」。○釋曰：藥草芵明也。一名芵茪，一名決明。郭云：「葉黃銳，赤華，實如山茱萸。」陶注<span class="shu-ming">本草</span>云：「葉如茳豆。子形似馬蹄，呼爲馬蹄決明。」<span class="shu-ming">廣雅</span>謂之羊躑躅也。</span><span class="jianshu">○注「或曰䔖也」至「薢茩」。○釋曰：知者案：<span class="shu-ming">說文</span>云：䔖，楚曰芰，秦曰薢茩。是也。</span></p>
<p class="em2" id="p44"><a class="gg-link" href="#p44" onclick="return changeColor(this);"></a>莁荑，蔱蘠。<span class="jiazhu">一名白蕢。○莁，音巫。荑，音夷。蔱，音殺。蘠，音牆。</span><span class="jianshu"><span class="yinwen">疏</span>「莁荑，蔱蘠」。○釋曰：莁荑，一名蔱蘠。郭云：「一名白蕢。」此草也。案<span class="shu-ming">本草</span>蕪荑，一名無姑，一名𦽄䕋。唐本注云：<span class="shu-ming">爾雅</span>蕪荑，一名蔱蘠。今作𦽄䕋，字之誤也。而在本部，疑非是。或者與草同氣乎？○𦽄，音殿。䕋，音唐。</span></p>
<p class="em2" id="p45"><a class="gg-link" href="#p45" onclick="return changeColor(this);"></a>瓞，瓝。其紹瓞。<span class="jiazhu">俗呼瓝瓜爲瓞。紹者，瓜蔓緒，亦著子，但小如瓝。○瓞，大結切。瓝，步角切。</span><span class="jianshu"><span class="yinwen">疏</span>「瓞，瓝。其紹瓞」。○釋曰：瓞，一名瓝，小瓜也。紹，繼也。瓜之蔓紹緒先歲之瓜，必小，亦名瓞。故云「其紹瓞」。<span class="shu-ming">詩·大雅</span>云：「綿綿瓜瓞。」舍人云：瓞名瓝，小瓜也。紹，繼，謂瓞子。漢中小瓜曰瓞。孫炎曰：瓞，小瓜，子如瓝，其本子小，紹先歲之瓜曰瓞。然則，瓜之族類本有二種：大者曰瓜，小者曰瓞。此則其種別也。而瓜蔓近本之瓜，必小於先歲之大瓜，以其小如瓝，故謂之瓞。瓞是瓝之別名。故郭云：「俗呼瓝爲瓞。紹者，瓜蔓緒，亦著子，但小如瓝。」</span></p>
<p class="em2" id="p46"><a class="gg-link" href="#p46" onclick="return changeColor(this);"></a>芍，鳧茈。<span class="jiazhu">生下田。苗似龍鬚而細，根如指頭，黑色可食。○芍，戶了切。</span><span class="jianshu"><span class="yinwen">疏</span>「芍，鳧茈」。○釋曰：芍，一名鳧茈。郭云：「生下田中，苗似龍鬚而細，根如指頭，黑色可食。」今俗瀹而鬻之者是也。</span></p>
<p class="em2" id="p47"><a class="gg-link" href="#p47" onclick="return changeColor(this);"></a>蘱，薡蕫。<span class="jiazhu">似蒲而細。○蘱，音類。薡，音鼎。蕫，音董。</span><span class="jianshu"><span class="yinwen">疏</span>「蘱，薡蕫」。○釋曰：蘱，一名薡蕫。狀似蒲而細，可爲屩，亦可綯以爲索。</span></p>
<p class="em2" id="p48"><a class="gg-link" href="#p48" onclick="return changeColor(this);"></a>蕛，苵。<span class="jiazhu">蕛似稗，布地生，穢草。○蕛，音帝。苵，大結切。</span><span class="jianshu"><span class="yinwen">疏</span>「蕛，苵」。○釋曰：蕛，一名苵，似稗之穢草也，布生於地。<span class="shu-ming">莊子</span>曰「道在蕛稗」，是亦有米，細小。<span class="shu-ming">莊子</span>又曰「若蕛米之在太倉」是也。</span></p>
<p class="em2" id="p49"><a class="gg-link" href="#p49" onclick="return changeColor(this);"></a>鉤，芺。<span class="jiazhu">大如拇指，中空，莖頭有台似薊。初生可食。</span><span class="jianshu"><span class="yinwen">疏</span>「鉤，芺」。○釋曰：薊類也。一名鉤，一名芺。郭云：「大如拇指，中空，莖頭有台似薊。初生可食。」<span class="shu-ming">說文</span>云「味苦，江南食以下氣」是也。</span></p>
<p class="em2" id="p50"><a class="gg-link" href="#p50" onclick="return changeColor(this);"></a>䪥，鴻薈。<span class="jiazhu">即䪥菜也。○薈，音會。</span><span class="jianshu"><span class="yinwen">疏</span>「䪥，鴻薈」。○釋曰：䪥，葉似韭之菜也。一名鴻薈。<span class="shu-ming">本草</span>謂之菜芝是也。</span></p>
<p class="em2" id="p51"><a class="gg-link" href="#p51" onclick="return changeColor(this);"></a>蘇，桂荏。<span class="jiazhu">蘇，桂類。故名桂荏。</span><span class="jianshu"><span class="yinwen">疏</span>「蘇，桂荏」。○釋曰：蘇，荏類之草也。以其味辛似荏，故一名桂荏。陶注<span class="shu-ming">本草</span>云：「葉下紫色而氣甚香。其無紫色不香似荏者，名野蘇。」生池澤中者，名水蘇，一名雞蘇。皆荏類也。</span></p>
<p class="em2" id="p52"><a class="gg-link" href="#p52" onclick="return changeColor(this);"></a>薔，虞蓼。<span class="jiazhu">虞蓼，澤蓼。○蓼，音了。</span><span class="jianshu"><span class="yinwen">疏</span>「薔，虞蓼」。○釋曰：薔，一名虞蓼，即蓼之生水澤者也。<span class="shu-ming">周頌·良耜</span>云：「以薅荼蓼。」毛傳云「蓼，水草」是也。</span></p>
<p class="em2" id="p53"><a class="gg-link" href="#p53" onclick="return changeColor(this);"></a>蓧，蓨。<span class="jiazhu">未詳。</span>虋，赤苗。<span class="jiazhu">今之赤粱粟。</span>芑，白苗。<span class="jiazhu">今之白粱粟，皆好穀。</span>秬，黑黍。<span class="jiazhu"><span class="shu-ming">詩</span>曰：「維秬維秠。」</span>秠，一稃二米。<span class="jiazhu">此亦黑黍，但中米異耳。漢和帝時任城生黑黍，或三四實，實二米，得黍三斛八斗是。○蓧，他凋切。蓨，音惕。虋，音門。芑，音起。秠，孚鄙切。桴，音敷。</span><span class="jianshu"><span class="yinwen">疏</span>「虋赤」至「二米」。○釋曰：案<span class="shu-ming">詩大雅生民</span>云：「誕降嘉種，維秬維秠，維穈維芑。」故此釋之也。虋與穈音義同。虋即嘉谷赤苗者。郭云：「今之赤梁粟。」芑，即嘉谷白苗者。郭云：「今之白粱粟，皆好穀」也。李巡曰：「黑黍一名秬黍。」秬，即黑黍之大名也。秠，是黑黍之中一稃有二米者，別名之爲秠。若然，秬、秠皆黑黍矣。而<span class="shu-ming">春官·鬯人</span>注云：釀秬爲酒，秬如黑黍，一秠二米。言如者，以黑黍一米者多，秬爲正稱，二米則秬中之異，故言如，以明秬有二等也。秬有二等，則一米亦可爲酒，<span class="shu-ming">鬯人</span>之注必言二米者，以宗廟之祭唯裸爲重，二米嘉異之物，鬯酒宜當用之，故以二米解鬯。其實，秬是大名，故云：「釀秬爲酒」。此云「秠，一桴二米」。<span class="shu-ming">鬯人</span>注曰「一秠二米」。文不同者，<span class="shu-ming">鄭志</span>答張逸云：秠即皮，其稃亦皮也。<span class="shu-ming">爾雅</span>重言以曉人。然則，秠、稃古今語之異，故鄭引此文得以稃爲秠也。漢和帝時任城縣生黑黍，或三四實，實二米，得黍三斛八斗是也。</span></p>
<p class="em2" id="p54"><a class="gg-link" href="#p54" onclick="return changeColor(this);"></a>稌，稻。<span class="jiazhu">今沛國呼稌。○稌，音杜。</span><span class="jianshu"><span class="yinwen">疏</span>「稌，稻」。○釋曰：別二名也。郭云：「今沛國呼稌。」<span class="shu-ming">詩·周頌</span>云：「豐年多黍多稌。」<span class="shu-ming">禮記·內則</span>云「牛宜稌」。<span class="shu-ming">豳風·七月</span>云「十月獲稻」，是一物也。案<span class="shu-ming">說文</span>云：「沛國謂稻爲糯。」「秔，稻屬」也。<span class="shu-ming">字林</span>云：「糯，黏稻也。」秔，糯不黏者。<span class="shu-ming">本草</span>以粳米、稻米爲二物。秔與粳古今字。然秔、糯甚相類，黏不黏爲異耳。依<span class="shu-ming">說文</span>稌、稻，即糯也。江東呼稬，乃亂切。</span></p>
<p class="em2" id="p55"><a class="gg-link" href="#p55" onclick="return changeColor(this);"></a>葍，藑茅。<span class="jiazhu">葍，華有赤者爲藑。藑，葍一種耳。亦猶菱苕，華黃白異名。○藑，音瓊。</span><span class="jianshu"><span class="yinwen">疏</span>「蒚，藑茅」。○釋曰：葍與藑茅一草也。華白者即名葍，華赤者別名藑茅。故郭云：「亦猶菱苕，華黃白異名」也。</span></p>
<p class="em2" id="p56"><a class="gg-link" href="#p56" onclick="return changeColor(this);"></a>台，夫須。<span class="jiazhu">鄭箋<span class="shu-ming">詩</span>云：台可以爲禦雨笠。○夫，音扶。</span><span class="jianshu"><span class="yinwen">疏</span>「台，夫須」。○釋曰：舍人云：「台，一名夫須。」<span class="shu-ming">詩·小雅</span>云：「南山有台。」陸機云：「舊說，夫須，莎草也，可以爲蓑笠。<span class="shu-ming">都人士</span>云『台笠緇撮』是也。」</span><span class="jianshu">○注「鄭箋」至「雨笠」。案箋者，傳注之別名也。以<span class="shu-ming">詩</span>先有毛公作傳，鄭玄釋其未備者。<span class="shu-ming">字林</span>云：「箋者，表也，識也。」鄭以毛學審備，遵暢厥旨，所以表明毛意，記識其事，故特稱箋也。<span class="shu-ming">都人士</span>箋云：「都人之士以台皮爲笠。」此引其意，非全文也。</span></p>
<p class="em2" id="p57"><a class="gg-link" href="#p57" onclick="return changeColor(this);"></a>藆藅。<span class="jiazhu">未詳。</span>莔，貝母。<span class="jiazhu">根如小貝，圓而白華，葉似韭。○藆，音蹇。藅，音伐。莔，音萌。</span><span class="jianshu"><span class="yinwen">疏</span>「莔，貝母」。○釋曰：藥草貝母，一名莔。郭云：「根如小貝，員而白華，葉似韭。」<span class="shu-ming">詩·鄘風·載馳</span>云：「陟彼阿丘，言采其虻。」陸機云：「虻，今藥草貝母也。其葉如栝樓而細小。其子在根下，如芋子，正白，四方連累相著，有分解也。」<span class="shu-ming">本草</span>一名空草。陶注云：出近道，「形似聚貝子，故名貝母」，是也。</span></p>
<p class="em2" id="p58"><a class="gg-link" href="#p58" onclick="return changeColor(this);"></a>荍，蚍衃。<span class="jiazhu">今荊葵也。似葵，紫色。謝氏云：『小草，多華少葉，葉又翹起。」○荍，音翹。蚍，音毗。衃，音浮。</span><span class="jianshu"><span class="yinwen">疏</span>「荍，蚍衃」。○釋曰：舍人云：「荍，一名蚍衃」。郭云：「今荊葵也。似葵，紫色。謝氏云：『小草，多華少葉，葉又翹起。』」<span class="shu-ming">詩·陳風</span>云：「視爾如荍。」毛傳云：「芘芣也。」陸機云：芘芣，「一名荊葵，似蕪菁，華紫綠色。可食，微苦」。是也。</span></p>
<p class="em2" id="p59"><a class="gg-link" href="#p59" onclick="return changeColor(this);"></a>艾，冰台。<span class="jiazhu">今艾蒿。</span><span class="jianshu"><span class="yinwen">疏</span>「艾，冰台」。○釋曰：艾，一名冰台，即今艾蒿也。<span class="shu-ming">詩·王風</span>「彼采艾兮」是也。</span></p>
<p class="em2" id="p60"><a class="gg-link" href="#p60" onclick="return changeColor(this);"></a>蕇，亭歷。<span class="jiazhu">實、葉皆似芥，一名狗薺，<span class="shu-ming">廣雅</span>云。○蕇，音典。</span><span class="jianshu"><span class="yinwen">疏</span>「蕇，亭歷」。○釋曰：蕇，一名亭歷。郭云：「實、葉皆似芥。」<span class="shu-ming">廣雅</span>又名狗薺。<span class="shu-ming">本草</span>一名丁歷，一名太室，一名大適。陶注云：「今近道亦有。母則公薺，子細黃，至苦。」是也。</span></p>
<p class="em2" id="p61"><a class="gg-link" href="#p61" onclick="return changeColor(this);"></a>苻，鬼目。<span class="jiazhu">今江東有鬼目草，莖似葛，葉員而毛，子如耳璫也。赤色叢生。</span><span class="jianshu"><span class="yinwen">疏</span>「苻，鬼目」。○釋曰：苻，一名鬼目。郭云：「今江東有鬼目草，莖似葛，葉員而毛，子如耳璫也。赤色叢生。」</span></p>
<p class="em2" id="p62"><a class="gg-link" href="#p62" onclick="return changeColor(this);"></a>薜，庾草。<span class="jiazhu">未詳。</span>蔜，𦺋𧃒。<span class="jiazhu">今蘩𧃒也。或曰雞腸草。○蔜，五高切。𦺋，音嫂。𧃒，音縷。</span><span class="jianshu"><span class="yinwen">疏</span>「蔜，𦺋𧃒」。○釋曰：蔜，一名𦺋𧃒，一名蘩𧃒，一名雞腸草。<span class="shu-ming">本草</span>云：蘩蔞味辛。陶注：此菜人以作羹。唐本注云：「此即雞腸草也。多生下濕坑渠之側。」人家園庭亦有此草是也。</span></p>
<p class="em2" id="p63"><a class="gg-link" href="#p63" onclick="return changeColor(this);"></a>離南，活莌。<span class="jiazhu">草生江南，高丈許，大葉，莖中有瓤，正白，零陵人祖日貫之爲樹。○莌，音奪。</span><span class="jianshu"><span class="yinwen">疏</span>「離南，活莌」。○釋曰：離南，草也。一名活莌。<span class="shu-ming">山海經</span>又名冠脫。生江南，高丈許，大葉似荷葉而肥，莖中有瓤，正白者是也。</span><span class="jianshu">○注「零陵人祖日貫之爲樹」。○釋曰：祖，且也。貫，事也。言零陵郡人且日事之，使科大若樹然也。郭又注<span class="shu-ming">山海經</span>云：零桂人人且日貫之以爲樹，然所未詳。</span></p>
<p class="em2" id="p64"><a class="gg-link" href="#p64" onclick="return changeColor(this);"></a>蘢，天蘥。須，葑蓯。<span class="jiazhu">未詳。</span>蒡，隱荵。<span class="jiazhu">似蘇有毛，今江東呼爲隱荵。藏以爲菹，亦可瀹食。○蘢，音聾。葑，方孔切。蓯，音總。蒡，音旁。</span><span class="jianshu"><span class="yinwen">疏</span>「蒡，隱荵」。○釋曰：蒡，蘇類菜也，一名隱荵。郭云：「似蘇有毛，今江東呼爲隱荵。藏以爲菹，亦可瀹食」者。瀹，煮也。</span></p>
<p class="em2" id="p65"><a class="gg-link" href="#p65" onclick="return changeColor(this);"></a>莤，蔓於。<span class="jiazhu">草生水中，一名軒于，江東呼莤。音猶。</span><span class="jianshu"><span class="yinwen">疏</span>「莤，蔓於」。○釋曰：莤，水草也，一名蔓於。郭云：「一名軒于，江東呼莤。」</span></p>
<p class="em2" id="p66"><a class="gg-link" href="#p66" onclick="return changeColor(this);"></a>蓾，蔖。<span class="jiazhu">作履苴草。○蓾，音魯。蔖，才古切。</span><span class="jianshu"><span class="yinwen">疏</span>「蓾，蔖」。</span><span class="jianshu">○注「作履苴草」。○釋曰：蓾，<span class="shu-ming">說文</span>云：「蓾，草也。可以束。」一名蔖，即蒯類也。中作履底。<span class="shu-ming">字苑</span>云「苴履底」。故云「作履苴草」也。</span></p>
<p class="em2" id="p67"><a class="gg-link" href="#p67" onclick="return changeColor(this);"></a>柱夫，搖車。<span class="jiazhu">蔓生，細葉，紫華，可食。今俗呼曰「翹搖車」。○柱，音主。夫，音扶。</span><span class="jianshu"><span class="yinwen">疏</span>「柱夫，搖車」。○釋曰：柱夫，可食之草也。一名搖車，俗呼翹搖車。蔓生，紫華，華翹起搖動，因名云。</span></p>
<p class="em2" id="p68"><a class="gg-link" href="#p68" onclick="return changeColor(this);"></a>出隧，蘧蔬。<span class="jiazhu">蘧蔬，似土菌，生菰草中，今江東啖之，甜滑。音氈氍㲣。○隧，音遂。蘧，巨俱切。蔬，山俱切。</span><span class="jianshu"><span class="yinwen">疏</span>「出隧，蘧蔬」。○釋曰：菌類也，一名出隧，一名蘧蔬。<span class="shu-ming">廣雅</span>云：「朝生，形如鬼蓋。」郭云「似土菌，生菰草中，今江東啖之，甜滑。音氈氍㲣」者，<span class="shu-ming">說文</span>云：「菰，蔣也。」張揖云：「氍㲣，毛席。」取其音同。</span></p>
<p class="em2" id="p69"><a class="gg-link" href="#p69" onclick="return changeColor(this);"></a>蘄茞，蘪蕪。<span class="jiazhu">香草，葉小如萎狀。<span class="shu-ming">淮南子</span>云「似蛇床」。<span class="shu-ming">山海經</span>云「臭如蘪蕪」。○茞，昌改切。</span><span class="jianshu"><span class="yinwen">疏</span>「蘄茞，蘪蕪」。○釋曰：芎苗也。一名蘄茞，一名蘪蕪。<span class="shu-ming">本草</span>一名薇蕪，一名汀離。陶注云：「似蛇床而香。」郭云「香草，葉小如萎狀」者，言如萎蔫之狀也。</span><span class="jianshu">○注「<span class="shu-ming">淮南子</span>」至「蘪蕪」。○釋曰：<span class="shu-ming">淮南子</span>云「似蛇床」音，案<span class="shu-ming">淮南·子泥論</span>篇云：「夫物之相類者，世人之所亂惑也。嫌疑肖像者，眾人所眩耀也。故很者類知而非知也，愚者類君子而非君子也，贛者類勇而非勇也。使人相去也，若玉之與石也，葵之與莧也，則論人易矣。夫亂人者，若芎之與槁本，蛇床之與蘪蕪者。」許慎云此四者，藥草臭味之相似，其治病則不同力是也。云「<span class="shu-ming">山海經</span>曰『臭如蘪蕪』」者，案<span class="shu-ming">西山經</span>浮山有草曰訓草，「麻葉而方莖，赤華而黑實，臭如蘪蕪」，可以止癘。又天帝山有草，「其狀如葵，其臭如蘪蕪，名曰杜衡，可以走馬，食之已癭」是也。臭，香也。言其香氣如蘪蕪也。</span></p>
<p class="em2" id="p70"><a class="gg-link" href="#p70" onclick="return changeColor(this);"></a>茨，蒺藜。<span class="jiazhu">布地蔓生，細葉，子有三角，剌人，見<span class="shu-ming">詩</span>。</span><span class="jianshu"><span class="yinwen">疏</span>「茨，蒺藜」。○釋曰：茨，一名蒺藜。郭云：「布地蔓生，細葉，子有三角，剌人，見<span class="shu-ming">詩</span>」者，案<span class="shu-ming">詩·小雅</span>云「楚楚者茨」是也。</span></p>
<p class="em2" id="p71"><a class="gg-link" href="#p71" onclick="return changeColor(this);"></a>蘮蒘，竊衣。<span class="jiazhu">似芹，可食。子大如麥，兩兩相合。有毛，著人衣。○蘮，音計。蒘，音如。</span><span class="jianshu"><span class="yinwen">疏</span>「蘮蒘，竊衣」。○釋曰：蘮蒘，一名竊衣。郭云：「似芹，可食。子大如麥，兩兩相合。有毛，著人衣。」俗名鬼麥者也。</span></p>
<p class="em2" id="p72"><a class="gg-link" href="#p72" onclick="return changeColor(this);"></a>髦，顛蕀。<span class="jiazhu">細葉，有剌，蔓生，一名商蕀。<span class="shu-ming">廣雅</span>云「女木也」。○髦，音毛。蕀，音棘。</span><span class="jianshu"><span class="yinwen">疏</span>「髦，顛蕀」。○釋曰：髦，一名顛蕀，一名商蕀。<span class="shu-ming">廣雅</span>云「女木也」。郭云：「細葉，有刺，蔓生。」</span></p>
<p class="em2" id="p73"><a class="gg-link" href="#p73" onclick="return changeColor(this);"></a>雚，芄蘭。<span class="jiazhu">雚芄，蔓生。斷之有白汁，可啖。○雚，音貫。</span><span class="jianshu"><span class="yinwen">疏</span>「雚，芄蘭」。○釋曰：雚，一名芄蘭。郭云：「雚芄，蔓生。斷之有白汁，可啖。」案，如此注，則似雚芄一名蘭，或傳寫誤芄衍字。<span class="shu-ming">詩·衛風</span>云：「芄蘭之支。」陸機云：「一名蘿藦。幽州人謂之雀瓢。」</span></p>
<p class="em2" id="p74"><a class="gg-link" href="#p74" onclick="return changeColor(this);"></a>𧂇，莐藩。<span class="jiazhu">生山上，葉如韭，一曰提母。○𧂇，徒南切。莐，音沈。</span><span class="jianshu"><span class="yinwen">疏</span>「𧂇，莐藩」。○釋曰：藥草知母也。一名𧂇，一名莐藩。郭云：「生山上，葉如韭，一名提母。」案，<span class="shu-ming">本草</span>此名之外更有十餘名，文多不載。陶注云：「形似昌蒲而柔潤，葉至難死，掘出隨生，須燥乃止也。」</span></p>
<p class="em2" id="p75"><a class="gg-link" href="#p75" onclick="return changeColor(this);"></a>蕍，蕮。<span class="jiazhu">今澤蕮。○蕍，音俞。蕮，音昔。</span><span class="jianshu"><span class="yinwen">疏</span>「蕍，蕮」。○釋曰：蕍，一名蕮，即藥草澤蕮也。<span class="shu-ming">本草</span>作澤蕮，一名水澤，一名及瀉，一名芒芋，一名鵠瀉。陶注云：「葉狹長，叢生諸淺水中。」</span></p>
<p class="em2" id="p76"><a class="gg-link" href="#p76" onclick="return changeColor(this);"></a>蔨，鹿藿。其實莥。<span class="jiazhu">今鹿豆也。葉似大豆，根黃而香，蔓延生。○蔨，巨員切。藿，音霍。莥，女九切。</span><span class="jianshu"><span class="yinwen">疏</span>「圈，鹿藿。其實莥」。○釋曰：蔨，一名鹿藿。其實名莥。郭云：「今鹿豆也。葉似大豆，根黃而香，蔓延生。」<span class="shu-ming">本草</span>云「味苦」。唐本注云：「此草所在有之。苗似豌豆，有蔓而長大。人取以爲菜，亦微有豆氣，名爲鹿戶也。」</span></p>
<p class="em2" id="p77"><a class="gg-link" href="#p77" onclick="return changeColor(this);"></a>薃侯，莎。其實媞。<span class="jiazhu"><span class="shu-ming">夏小正</span>曰：「薃也者，莎䔺。媞者其實。」○薃，音浩。媞，音堤。</span><span class="jianshu"><span class="yinwen">疏</span>「薃侯，莎䔺。其實媞」。○釋曰：薃即莎䔺別名。侯，維也，猶語辭也。其實別名媞。</span><span class="jianshu">○注「夏小」至「其實」。○釋曰：<span class="shu-ming">夏小正</span>者，<span class="shu-ming">大戴禮</span>之篇名。本夏后氏著十二月之候也。漢九江太守戴德記之，謂之<span class="shu-ming">大戴禮記</span>。其正月云：「媞薃。薃也者，莎䔺也。媞也者，其實也。先言媞而後言薃何也？媞先見者也。何以謂之？<span class="shu-ming">小正</span>以著名也。」案<span class="shu-ming">廣雅</span>云：「地毛，莎䔺也。」是䔺即莎也，故云「莎䔺」。</span></p>
<p class="em2" id="p78"><a class="gg-link" href="#p78" onclick="return changeColor(this);"></a>莞，苻蘺。其上蒚。<span class="jiazhu">今西方人呼蒲爲莞蒲。蒚謂其頭台首也。今江東謂之苻蘺，西方亦名蒲中莖爲蒚，用之爲席。音羽翮。</span><span class="jianshu"><span class="yinwen">疏</span>「莞，苻蘺。其上蒚」。○釋曰：某氏曰：<span class="shu-ming">本草</span>云白蒲，一名苻蘺，楚謂之莞蒲，其上臺別名蒚。郭義具注。<span class="shu-ming">詩·小雅·斯干</span>云：「下莞上簟。」鄭箋云「莞，小蒲」也者，以莞、蒲一草之名。而<span class="shu-ming">司几筵</span>有莞筵、蒲筵，則有大小之異。爲席有精有粗，故得爲兩種席也。</span></p>
<p class="em2" id="p79"><a class="gg-link" href="#p79" onclick="return changeColor(this);"></a>荷，芙渠。<span class="jiazhu">別名芙蓉，江東呼荷。</span>其莖茄，其葉蕸，其本蔤，<span class="jiazhu">莖下白蒻在泥中者。</span>其華菡萏，<span class="jiazhu">見<span class="shu-ming">詩</span>。</span>其實蓮，<span class="jiazhu">蓮謂房也。</span>其根藕，其中的，<span class="jiazhu">蓮中子也。</span>的中薏。<span class="jiazhu">中心苦。</span><span class="jianshu"><span class="yinwen">疏</span>「荷芙」至「中薏」。○釋曰：李巡曰：皆分別蓮、莖、葉、華、實之名。芙渠，其總名也。別名芙蓉，江東呼荷。菡萏，蓮華也。的，蓮實也。薏，中心也。郭璞云：「蔤，莖下白蒻在泥中者。」今江東人呼荷華爲芙蓉，北方人便以藕爲荷，亦以蓮爲荷，蜀人以藕爲茄。或用其母爲華名，或用根子爲母葉號，此皆名相錯，習俗傳誤，失其正體者也。陸機<span class="shu-ming">疏</span>云：蓮青皮裏白子爲的，的中有青爲薏，味甚苦，故里語云「苦如薏」是也。</span><span class="jianshu">○注「見<span class="shu-ming">詩</span>」。○釋曰：<span class="shu-ming">詩·陳風</span>云：「彼澤之陂，有蒲與荷。」又曰「有蒲與蓮」，又曰「有蒲菡萏」是也。</span></p>
<p class="em2" id="p80"><a class="gg-link" href="#p80" onclick="return changeColor(this);"></a>紅，蘢古。其大者蘬。<span class="jiazhu">俗呼紅草爲蘢鼓，語轉耳。○蘬，丘軌切。</span><span class="jianshu"><span class="yinwen">疏</span>「紅蘢」至「者蘬」。○釋曰：舍人曰：「紅名蘢古。其大者名蘬。」<span class="shu-ming">詩·鄭風</span>云：「隰有游龍。」毛云：「龍，紅草也。」陸機云：「一名馬蓼，葉大而赤白色，生水澤中，高丈餘。」郭云：「俗呼紅草爲蘢鼓，語轉耳。」</span></p>
<p class="em2" id="p81"><a class="gg-link" href="#p81" onclick="return changeColor(this);"></a>蒫，薺實。<span class="jiazhu">薺子名。○蒫，才何切。</span><span class="jianshu"><span class="yinwen">疏</span>「蒫，薺實」。○釋曰：<span class="shu-ming">本草</span>云：薺，味甘，「人取其葉作菹及羹亦佳」。<span class="shu-ming">詩·谷風</span>云：「誰謂荼苦，其甘如薺。」其子別名蒫。</span></p>
<p class="em2" id="p82"><a class="gg-link" href="#p82" onclick="return changeColor(this);"></a>黂，枲實。<span class="jiazhu"><span class="shu-ming">禮記</span>曰「苴麻之有黂。」○黂，扶刃切。</span><span class="jianshu"><span class="yinwen">疏</span>「黂，枲實」。○釋曰：枲，麻也。黂者，即麻子名也。故云「黂，枲實也」。</span><span class="jianshu">○注「<span class="shu-ming">禮記</span>」至「有黂」。○釋曰：<span class="shu-ming">禮記</span>曰「苴麻之有黂」者，<span class="shu-ming">儀禮·喪服傳</span>文也。傳所以解經，故亦謂之<span class="shu-ming">禮記</span>也。案<span class="shu-ming">喪服</span>經云：「苴絰。」傳曰「苴絰者，麻之有黂者」是也。</span></p>
<p class="em2" id="p83"><a class="gg-link" href="#p83" onclick="return changeColor(this);"></a>枲，麻。<span class="jiazhu">別二名。</span><span class="jianshu"><span class="yinwen">疏</span>「枲，麻」。○釋曰：麻，一名枲。故注云「別二名」。<span class="shu-ming">禹貢</span>青州云厥貢「岱畎、絲、枲」是也。</span></p>
<p class="em2" id="p84"><a class="gg-link" href="#p84" onclick="return changeColor(this);"></a>須，蕵蕪。<span class="jiazhu">蕵蕪，似羊蹄，葉細，味酢，可食。</span><span class="jianshu"><span class="yinwen">疏</span>「須，蕵蕪」。○釋曰：案<span class="shu-ming">詩·谷風</span>云：「采葑采菲。」毛傳云：「葑，須也。」先儒即以「葑，須蓯」當之。孫炎云：「須，一名葑蓯。」今郭注上「葑蓯」云「未詳」，注此云：「蕵蕪，似羊蹄，葉細，味酢，可食。」則郭意以毛云「葑，須」者謂此蕵蕪也。<span class="shu-ming">坊記</span>注云：「葑，蔓菁也。陳、宋之間謂之葑。」陸機云：「葑，蕪菁。幽州人或謂之芥。」<span class="shu-ming">方言</span>云：「蘴、蕘，蕪菁也。陳、楚謂之蘴，齊、魯謂之蕘，關西謂之蕪菁，趙、魏之部謂之大芥。」蘴與葑，字雖異，音實同。則葑也，須也，蕪菁也，蔓菁也，蕵蕪也，蕘也，芥也，七者一物也。</span></p>
<p class="em2" id="p85"><a class="gg-link" href="#p85" onclick="return changeColor(this);"></a>菲，蒠菜。<span class="jiazhu">菲草，生下濕地，似蕪菁，華紫赤色，可食。○菲，音匪。蒠，音息。</span><span class="jianshu"><span class="yinwen">疏</span>「菲，蒠菜」。○釋曰：菲，一名蒠菜。案<span class="shu-ming">詩·谷風</span>云：「采葑采菲。」毛傳云：「菲，芴也。」郭上注「菲，芴」云「土瓜也」。</span><span class="jianshu">○注此云：「菲草，生下濕地，似蕪菁，華紫赤色，可食。」則是芴與蒠菜別草。而某氏及陸機以爲一物，非郭義也。</span></p>
<p class="em2" id="p86"><a class="gg-link" href="#p86" onclick="return changeColor(this);"></a>蕢，赤莧。<span class="jiazhu">今之莧，赤莖者。○蕢，巨貴切。</span><span class="jianshu"><span class="yinwen">疏</span>「蕢，赤莧」。○釋曰：赤莧，一名蕢，今莧菜之赤莖者也。</span></p>
<p class="em2" id="p87"><a class="gg-link" href="#p87" onclick="return changeColor(this);"></a>蘠蘼，虋冬。<span class="jiazhu">虋冬，一名滿冬，<span class="shu-ming">本草</span>云。○蘼，音美。</span><span class="jianshu"><span class="yinwen">疏</span>「蘠蘼，虋冬」。○釋曰：藥草也。一名蘠蘼，一名虋冬。</span><span class="jianshu">○注「虋冬」至「草云」。○釋曰：案<span class="shu-ming">山海經</span>云：條谷山「其草多芍藥、虋冬」。郭注亦云<span class="shu-ming">本草</span>一名滿冬。今檢<span class="shu-ming">本草</span>有天門冬，一名顛勒，麥門冬，秦名羊韭，齊名愛韭，楚名馬韭，越名羊蓍，一名禹葭，一名禹餘糧。無名滿冬者，蓋所見本異也。虋、門字異音同耳。</span></p>
<p class="em2" id="p88"><a class="gg-link" href="#p88" onclick="return changeColor(this);"></a>萹，苻止。<span class="jiazhu">未詳。</span>濼，貫眾。<span class="jiazhu">葉圓銳，莖毛黑，布地，冬不死，一名貫渠，<span class="shu-ming">廣雅</span>云「貫節」。○萹，音偏。濼，音爍。眾，音終。</span><span class="jianshu"><span class="yinwen">疏</span>「濼，貫眾」。○釋曰：藥草名也。一名濼，一名貫眾。<span class="shu-ming">本草</span>云：一名貫節，一名貫渠，一名百頭，一名虎卷，一名萹苻，一名伯蓱，一名藥藻，此謂鴟頭。陶注云：「葉如太蕨，形色毛芒，全似老鴟頭」，因名之。郭氏云：「葉圓銳，莖毛黑，布地，冬不死，一名貫渠，<span class="shu-ming">廣雅</span>云『貫節』。」</span></p>
<p class="em2" id="p89"><a class="gg-link" href="#p89" onclick="return changeColor(this);"></a>莙，牛薻<span class="jiazhu">似薻，葉大，江東呼爲馬薻。○莙，其隕切。薻，音早。</span><span class="jianshu"><span class="yinwen">疏</span>「莙，牛薻」。○釋曰：莙，一名牛薻，薻之葉大者也。<span class="shu-ming">詩·召南</span>云：「於以采藻。」<span class="shu-ming">左傳</span>云：「蘋蘩蕰藻之菜。」以此草好聚生，故言溫藻。溫訓聚也。毛傳云：「藻，聚藻也。」陸機云：「藻，水草也。生水底。有二種：其一種葉如雞蘇，莖大如箸，長四五尺；其一種莖大如釵股，葉如蓬蒿，謂之聚藻。」又云：「扶風人謂之藻，聚爲發聲也。此二藻皆可食，煮熟，挼去腥氣，米麵糝蒸爲茹，嘉美。楊州人饑荒可以當穀食。」</span></p>
<p class="em2" id="p90"><a class="gg-link" href="#p90" onclick="return changeColor(this);"></a>蓫薚，馬尾。<span class="jiazhu"><span class="shu-ming">廣雅</span>曰：「馬尾，蔏陸。」<span class="shu-ming">本草</span>云，別名薚。今關西亦呼爲薚，江東呼爲當陸。○蓫，他六反。薚，他羊反。</span><span class="jianshu"><span class="yinwen">疏</span>「蓫薚，馬尾」。○釋曰：藥草蔏陸也。一名蓫薚，一名馬尾。郭云：「<span class="shu-ming">廣雅</span>曰：『馬尾，蔏陸。』<span class="shu-ming">本草</span>云，別名薚。今關西呼爲薚，江東爲當陸。」案<span class="shu-ming">本草</span>，蔏陸，一名蕩根，一名夜呼。不同者，所見本異也。今注云：一名「白昌」，一名「當陸」是也。</span></p>
<p class="em2" id="p91"><a class="gg-link" href="#p91" onclick="return changeColor(this);"></a>萍，蓱。<span class="jiazhu">水中浮蓱。江東謂之薸。○蘋，音平。蓱，音瓶。薸，音瓢。</span>其大者蘋。<span class="jiazhu"><span class="shu-ming">詩</span>曰：「於以采蘋。」</span><span class="jianshu"><span class="yinwen">疏</span>「萍，蓱。其大者蘋」。○釋曰：舍人曰：「蘋，一名蓱。大者名蘋。」郭曰：「水中浮蓱。江東謂之薸。」陸機<span class="shu-ming">毛氏義疏</span>云：「今水上浮蓱是也。其粗大者謂之蘋，小者曰蓱。季春始生，可糝蒸爲茹。又可苦酒淹以就酒。」</span><span class="jianshu">○注<span class="shu-ming">詩</span>曰：「於以采蘋。」○釋曰：<span class="shu-ming">召南·采蘋</span>篇文也。</span></p>
<p class="em2" id="p92"><a class="gg-link" href="#p92" onclick="return changeColor(this);"></a>莃，菟葵。<span class="jiazhu">頗似葵而小，葉狀如藜，有毛，汋啖之滑。○莃，音希。</span><span class="jianshu"><span class="yinwen">疏</span>「莃，菟葵」。○釋曰：莃，一名菟葵。郭云：「頗似葵而小，葉狀如藜，有毛，汋啖之滑」者，汋，煮也。案，<span class="shu-ming">本草</span>唐本注云：「苗如石龍芮，葉光澤，花白似梅，莖紫色，煮汁極滑，堪啖。」<span class="shu-ming">爾雅·釋草</span>一名莃。所在平澤皆有，田間「人多識之」。是也。</span></p>
<p class="em2" id="p93"><a class="gg-link" href="#p93" onclick="return changeColor(this);"></a>芹，楚葵。<span class="jiazhu">今水中芹菜。</span><span class="jianshu"><span class="yinwen">疏</span>「芹，楚葵」。○釋曰：郭云：「今水中芹菜。」案<span class="shu-ming">本草</span>云「水芹」，一名「水英」。陶注云：「其二月、三月作英時，可作菹及瀹食之。」又有渣<span class="jiazhu">音樝</span>芹，可爲生菜，亦可生啖。別本注云：芹有兩種，「荻芹取根，白色，赤芹取莖、葉。並堪作菹及生菜」。是也。</span></p>
<p class="em2" id="p94"><a class="gg-link" href="#p94" onclick="return changeColor(this);"></a>藬，牛蘈。<span class="jiazhu">今江東呼草爲牛蘈者，高尺餘許。方莖，葉長而銳，有穗。穗間有華，華紫縹色，可淋以爲飲。○藬，吐回切。蘈，音頹。</span><span class="jianshu"><span class="yinwen">疏</span>「藬，牛蘈」。○釋曰：藬，一名牛蘈。<span class="shu-ming">詩·小雅</span>云：「言采其蓫。」鄭箋云：「蓫，牛蘈。」郭云：「今江東呼草爲牛蘈者，高尺餘許。方莖，葉長而銳，有穗。穗間有華，華紫縹色，可淋以爲飲」者，<span class="shu-ming">字林</span>云：「縹，青白色。淋，以水沃也。」</span></p>
<p class="em2" id="p95"><a class="gg-link" href="#p95" onclick="return changeColor(this);"></a>藚，牛唇。<span class="jiazhu"><span class="shu-ming">毛詩傳</span>曰：「水蕮也。」如續斷，寸寸有節，拔之可復。○藚，音續。</span><span class="jianshu"><span class="yinwen">疏</span>「藚，牛唇」。○釋曰：李巡云：「別二名。」郭云：「如續斷，寸寸有節。」陸機以爲今澤蕮也。郭氏所不取。</span><span class="jianshu">○注「毛詩」至「蕮也」。○釋曰：<span class="shu-ming">詩·魏風·汾沮洳</span>云：「彼汾一曲，言采其藚。」毛傳云「藚，水蕮也」是。</span></p>
<p class="em2" id="p96"><a class="gg-link" href="#p96" onclick="return changeColor(this);"></a>蘋，藾蕭。<span class="jiazhu">今藾蒿也。初生亦可食。○藾，音賴。</span><span class="jianshu"><span class="yinwen">疏</span>「蘋，藾蕭」。○釋曰：蘋，一名藾蕭。郭云：「今藾蒿也。初生亦可食。」<span class="shu-ming">詩·小雅</span>云：「呦呦鹿鳴，食野之蘋。」陸機云：「葉青白色，莖似箸而輕脆。始生香，可生食，又可烝食。」是也。</span></p>
<p class="em2" id="p97"><a class="gg-link" href="#p97" onclick="return changeColor(this);"></a>連，異翹。<span class="jiazhu">一名連苕，又名連草，<span class="shu-ming">本草</span>云。</span><span class="jianshu"><span class="yinwen">疏</span>「連，異翹」。○釋曰：連，一名異翹，郭云「一名連苕，又名連草，<span class="shu-ming">本草</span>云」者。案，今本連翹，一名異翹，一名蘭華，一名折根，一名軹，一名三廉。不同者所見本異也。唐本注云：「此物有兩種：大翹，小翹。大翹，葉狹長如水蘇，花黃可愛，生下濕地，著子似椿實之未開者，作房翹生出眾草。其小翹生崗原之上，葉花實皆似大翹而小細耳。」是也。</span></p>
<p class="em2" id="p98"><a class="gg-link" href="#p98" onclick="return changeColor(this);"></a>澤，烏蕵。<span class="jiazhu">即上「蘾」也。</span><span class="jianshu"><span class="yinwen">疏</span>「澤，烏蕵」。○釋曰：即上「蘾」，生於水澤者。然形所未詳。</span></p>
<p class="em2" id="p99"><a class="gg-link" href="#p99" onclick="return changeColor(this);"></a>傅，橫目。<span class="jiazhu">一名結縷，俗謂之鼓箏草。</span><span class="jianshu"><span class="yinwen">疏</span>「傅，橫目」。○釋曰：傅，一名橫木草，蔓延生。郭云「一名結縷，俗謂之鼓箏草」是也。</span></p>
<p class="em2" id="p100"><a class="gg-link" href="#p100" onclick="return changeColor(this);"></a>釐，蔓華。<span class="jiazhu">一名蒙華。</span><span class="jianshu"><span class="yinwen">疏</span>「釐，蔓華」。○釋曰：釐，一名蔓華。郭云：「一名蒙華。」</span></p>
<p class="em2" id="p101"><a class="gg-link" href="#p101" onclick="return changeColor(this);"></a>菱，蕨攗。<span class="jiazhu">菱，今水中芰。○菱，音淩。攗，音眉。</span><span class="jianshu"><span class="yinwen">疏</span>「菱，蕨攗」。○釋曰：菱，一名蕨攗。郭云「菱，今水中芰」者，<span class="shu-ming">字林</span>云：「楚人名䔖曰芰，可食。」<span class="shu-ming">國語</span>曰：「屈到嗜芰。」俗云「菱角」是也。</span></p>
<p class="em2" id="p102"><a class="gg-link" href="#p102" onclick="return changeColor(this);"></a>大菊，蘧麥。<span class="jiazhu">一名麥句姜，即瞿麥。</span><span class="jianshu"><span class="yinwen">疏</span>「大菊，蘧麥」。○釋曰：大菊，一名蘧麥，草藥也。郭云：「一名麥句姜，即瞿麥。」<span class="shu-ming">廣雅</span>云：「茈萎，麥句姜，瞿麥。」案<span class="shu-ming">本草</span>云瞿麥，一名巨句麥，一名大菊，一名大蘭。陶注云：「今出近道。一莖生細葉，花紅紫赤可愛，子頗似麥。」故名瞿麥。</span></p>
<p class="em2" id="p103"><a class="gg-link" href="#p103" onclick="return changeColor(this);"></a>薜，牡𧄽。<span class="jiazhu">未詳。</span>葥，山莓。<span class="jiazhu">今之木莓也。實似藨莓而大，亦可食。○薛，音百。𧄽，音贊。葥，音箭。莓，音每。</span><span class="jianshu"><span class="yinwen">疏</span>「葥，山莓」。○釋曰：山莓一名葥。郭云：「今之木莓也。實似藨莓而大，亦可食。」藨莓說在下。</span></p>
<p class="em2" id="p104"><a class="gg-link" href="#p104" onclick="return changeColor(this);"></a>齧，苦堇。<span class="jiazhu">今堇葵也。葉似柳，子如米，汋食之滑。</span><span class="jianshu"><span class="yinwen">疏</span>「齧，苦槿」。○釋曰：齧，一名苦堇，可食之菜也，郭云「今堇葵也。葉似柳，子如米，汋食之滑」者。<span class="shu-ming">本草</span>唐本注云：此菜野生，非人所種，俗謂之莖菜。葉似蕺，花紫色者。<span class="shu-ming">內則</span>云「堇、荁、枌、榆」是也。<span class="shu-ming">本草</span>云「味甘」，此云「苦」者，古人語倒，猶甘草謂之大苦也。</span></p>
<p class="em2" id="p105"><a class="gg-link" href="#p105" onclick="return changeColor(this);"></a>藫，石衣。<span class="jiazhu">水苔也。一名石髮。江東食之。或曰，藫，葉似䪥而大，生水底，亦可食。○藫，音潭。</span><span class="jianshu"><span class="yinwen">疏</span>「藫，石衣」。○釋曰：藫，一名石衣。郭云「水苔也。一名石髮。江東食之」者，案<span class="shu-ming">本草</span>有「陟釐」。別本注云：「此即古石髮也。色類似苔而粗澀爲異。」郭又云「或曰，藫葉似䪥而大，生水底，亦可食」者，即<span class="shu-ming">本草</span>海藻，一名藫。陳藏器<span class="shu-ming">本草</span>云：大葉藻也。生深海中及新羅，葉如水藻而大。海人取之，正在深海底，以繩系腰，咽沒水下刈得，旋繫繩上。五月已後，當有大魚傷人，不可取也。</span></p>
<p class="em2" id="p106"><a class="gg-link" href="#p106" onclick="return changeColor(this);"></a>蘜，治蘠。<span class="jiazhu">今之秋華菊。○蘜，音菊。</span><span class="jianshu"><span class="yinwen">疏</span>「蘜，治蘠」。○釋曰：蘜，一名治蘠。郭云：「今之秋華菊。」案<span class="shu-ming">月令</span>季秋云：「菊有黃華。」<span class="shu-ming">本草</span>云菊華，一名節華。陶注云：「菊有兩種：一種莖紫氣香而味甘，葉可作羹而食者，爲真；一種莖青而大，作蒿艾氣，味苦不堪食者，名苦薏，非真也。」</span></p>
<p class="em2" id="p107"><a class="gg-link" href="#p107" onclick="return changeColor(this);"></a>唐、蒙，女蘿。女蘿，菟絲。<span class="jiazhu">別四名。<span class="shu-ming">詩</span>云：「爰采唐矣。」</span><span class="jianshu"><span class="yinwen">疏</span>「唐、蒙」至「菟絲」。○釋曰：孫炎曰：「別三名。」郭云：「別四名。」則唐與蒙，或並或別，故三四異也。<span class="shu-ming">詩經</span>直言唐，而傳云「唐，蒙也」，是以蒙解唐也。則四名爲得。下云：「蒙，王女。」郭云：「即唐也。」是又名王女。然則，唐也，蒙也，女蘿也，菟絲也，王女也，凡五名。<span class="shu-ming">詩·頍弁</span>云：「蔦與女蘿。」毛傳云：「女蘿，菟絲。」陸機云：「今菟絲。蔓連草上生，黃赤如金，今合藥菟絲子是也。」</span><span class="jianshu">○注「<span class="shu-ming">詩</span>云：『爰采唐矣。』」○釋曰：<span class="shu-ming">鄘風·桑中</span>篇文也。</span></p>
<p class="em2" id="p108"><a class="gg-link" href="#p108" onclick="return changeColor(this);"></a>苗，蓨。<span class="jiazhu">未詳。</span>茥，蒛葐。<span class="jiazhu">覆盆也。實似莓而小，亦可食。○蓨，他凋切。茥，音奎。蒛，音缺。葐，音盆。</span><span class="jianshu"><span class="yinwen">疏</span>「茥，蒛葐」。○釋曰：茥，一名蒛葐，郭云：「覆葐也。實似莓而小，亦可食。」案<span class="shu-ming">本草</span>蓬虆，一名覆盆，一名陵虆，一名陰虆，其實名覆盆子。今注云蓬虆，是覆盆之苗也。覆盆乃蓬虆之子也。唐本注云：「然生處不同，沃地則子大而甘，瘠地則子細而酸。」是也。</span></p>
<p class="em2" id="p109"><a class="gg-link" href="#p109" onclick="return changeColor(this);"></a>芨，堇草。<span class="jiazhu">即烏頭也。江東呼爲堇。○芨，音急。堇，音靳。</span><span class="jianshu"><span class="yinwen">疏</span>「芨，堇草」。○釋曰：芨，一名堇草。郭云：「即烏頭也。江東呼爲堇。音靳。」案<span class="shu-ming">詩·大雅</span>云：「堇荼如飴。」又<span class="shu-ming">晉語</span>孋姬將譖申生，「置鴆於酒，置堇於肉」。賈逵曰：「堇，烏頭也。」然則，堇者，其烏頭乎？嫌讀爲堇荁之堇，故音之。</span></p>
<p class="em2" id="p110"><a class="gg-link" href="#p110" onclick="return changeColor(this);"></a>虃，百足。<span class="jiazhu">未詳。</span>菺，戎葵。<span class="jiazhu">今蜀葵也。似葵，華如木槿華。○虃，音纖。菺，音肩。</span><span class="jianshu"><span class="yinwen">疏</span>「菺，戎葵」。○釋曰：菺，一名戎葵。郭云：「今蜀葵也。似葵，華如木槿華。」戎、蜀，蓋其所自也，因以名之。</span></p>
<p class="em2" id="p111"><a class="gg-link" href="#p111" onclick="return changeColor(this);"></a>蘻，狗毒。<span class="jiazhu">樊光云：「俗語苦如蘻。」○蘻，音計。</span><span class="jianshu"><span class="yinwen">疏</span>「蘻，狗毒」。○釋曰：蘻，一名狗毒。樊光云：「俗語苦如蘻。」樊光者，京兆人，後漢中散大夫。</span><span class="jianshu">○注<span class="shu-ming">爾雅</span>六卷。故郭氏取以爲說。</span></p>
<p class="em2" id="p112"><a class="gg-link" href="#p112" onclick="return changeColor(this);"></a>垂，比葉。<span class="jiazhu">未詳。</span></p>
<p class="em2" id="p113"><a class="gg-link" href="#p113" onclick="return changeColor(this);"></a>蕧，盜庚。<span class="jiazhu">旋蕧，似菊。○蕧，音服。</span><span class="jianshu"><span class="yinwen">疏</span>「蕧，盜庚」。○釋曰：蕧，一名盜庚。郭云：「旋蕧，似菊。」<span class="shu-ming">本草</span>旋蕧，一名戴椹，一名金沸草，一名盛椹。陶注云「出近道下濕地，似菊花而大」是也。</span></p>
<p class="em2" id="p114"><a class="gg-link" href="#p114" onclick="return changeColor(this);"></a>茡，麻母。<span class="jiazhu">苴麻盛子者。</span><span class="jianshu"><span class="yinwen">疏</span>「茡，麻母」。○釋曰：苴麻之盛子者也。一名茡，一名麻母。</span></p>
<p class="em2" id="p115"><a class="gg-link" href="#p115" onclick="return changeColor(this);"></a>瓝，九葉。<span class="jiazhu">今江東有草，五葉共叢生一莖，俗因名爲五葉，即此類也。</span><span class="jianshu"><span class="yinwen">疏</span>「瓝，九葉」。○釋曰：此草九葉叢生一莖。然郭亦未詳其狀，但舉其類云：「今江東有草，五葉共叢生一莖，俗因名爲五葉，即此類也。」</span></p>
<p class="em2" id="p116"><a class="gg-link" href="#p116" onclick="return changeColor(this);"></a>藐，茈草。<span class="jiazhu">可以染紫，一名茈䓞，<span class="shu-ming">廣雅</span>云。○藐，亡角切。茈，子爾切。</span><span class="jianshu"><span class="yinwen">疏</span>「藐，茈草」。○釋曰：藐，一名茈草，根可以染紫之草。<span class="shu-ming">廣雅</span>一名茈䓞，<span class="shu-ming">本草</span>一名紫丹。唐本注云：「苗似蘭香，莖赤節青，花紫白色，而實白也。」</span></p>
<p class="em2" id="p117"><a class="gg-link" href="#p117" onclick="return changeColor(this);"></a>倚商，活脫。<span class="jiazhu">即離南也。</span></p>
<p class="em2" id="p118"><a class="gg-link" href="#p118" onclick="return changeColor(this);"></a>蘵，黃蒢。<span class="jiazhu">蘵草，葉似酸漿，華小而白，中心黃。江東以作菹食。○脫，音奪。蘵，音職。蒢，音除。</span><span class="jianshu"><span class="yinwen">疏</span>「蘵，黃蒢」。○釋曰：蘵草，一名黃蒢。郭云：「蘵草，葉似酸漿，華小而白，中心黃。江東以作菹食。」</span></p>
<p class="em2" id="p119"><a class="gg-link" href="#p119" onclick="return changeColor(this);"></a>藒車，芞輿。<span class="jiazhu">藒車，香草，見<span class="shu-ming">離騷</span>。○藒，音挈。芞音乞。</span><span class="jianshu"><span class="yinwen">疏</span>「藒車，芞輿」。○釋曰：香草也。一名藒車，一名芞輿，郭云「藒車，香草，見<span class="shu-ming">離騷</span>」者。<span class="shu-ming">離騷</span>經云「畦留夷與藒車兮，雜杜衡與芷」是也。</span></p>
<p class="em2" id="p120"><a class="gg-link" href="#p120" onclick="return changeColor(this);"></a>權，黃華。<span class="jiazhu">今謂牛芸草爲黃華。華黃，葉似菽蓿。</span><span class="jianshu"><span class="yinwen">疏</span>「權，黃華」。○釋曰：權，一名黃華。郭云：「今謂牛芸草爲黃華。華黃，葉似菽蓿。」<span class="shu-ming">說文</span>亦云：「芸，草也。似苜蓿。<span class="shu-ming">淮南子</span>說『芸草，可以死復生』。」<span class="shu-ming">月令</span>注云：「芸，香草也。」<span class="shu-ming">雜禮圖</span>曰：「芸，蒿也。葉似邪蒿，香美可食。」然則牛芸者，亦芸類也。郭以時驗而言之，故云「今謂牛芸草爲黃華」也。</span></p>
<p class="em2" id="p121"><a class="gg-link" href="#p121" onclick="return changeColor(this);"></a>葞，春草。<span class="jiazhu">一名芒草，<span class="shu-ming">本草</span>云。○葞，音尾。</span><span class="jianshu"><span class="yinwen">疏</span>「葞，春草」。</span><span class="jianshu">○注「一名」至「草云」。○釋曰：藥草也，郭云「一名芒草，<span class="shu-ming">本草</span>云」者。案<span class="shu-ming">本草</span>莽草，一名葞，一名春草。陶注云：今是處皆有。葉青辛烈者良，今俗呼爲菵草也。郭云「芒草」者，所見本異也。</span></p>
<p class="em2" id="p122"><a class="gg-link" href="#p122" onclick="return changeColor(this);"></a>蔠葵，蘩露。<span class="jiazhu">承露也。大莖小葉，華紫黃色。○蔠，音終。</span><span class="jianshu"><span class="yinwen">疏</span>「蔠葵，蘩露」。○釋曰：葵類。一名蔠葵，一名蘩露。郭云：「承露也。大莖小葉，華紫黃色。」</span></p>
<p class="em2" id="p123"><a class="gg-link" href="#p123" onclick="return changeColor(this);"></a>菋，荎藸。<span class="jiazhu">五味也。蔓生，子叢在莖頭。○菋，音未。荎，直其切。藸，音除。</span><span class="jianshu"><span class="yinwen">疏</span>「菋，荎藸」。○釋曰：藥草也。一名菋，一名荎藸。郭云：「五味也。蔓生，子叢在莖頭。」案<span class="shu-ming">本草</span>五味子，一名會及，一名玄及。唐本注云：「五味，皮肉甘酸，核中辛苦，都有鹹味，此則五味具也。」「其葉似杏而大，蔓生木上。子作房如落葵，大如蘡子。」</span></p>
<p class="em2" id="p124"><a class="gg-link" href="#p124" onclick="return changeColor(this);"></a>蒤，委葉。<span class="jiazhu"><span class="shu-ming">詩</span>云：「以茠蒤蓼。」○蒤，音徒。</span><span class="jianshu"><span class="yinwen">疏</span>「蒤，委葉」。○釋曰：穢草也。舍人曰：「蒤，一名委葉。」王肅說<span class="shu-ming">詩</span>云：「荼，陸穢草。」然則，蒤者，原田蕪穢之草，非苦菜也。</span><span class="jianshu">○注「<span class="shu-ming">詩</span>云：『以茠蒤蓼。』」○釋曰：此<span class="shu-ming">周頌·良耜</span>篇文。茠，耘除也。今<span class="shu-ming">詩</span>本「茠」作「薅」，音義同。</span></p>
<p class="em2" id="p125"><a class="gg-link" href="#p125" onclick="return changeColor(this);"></a>皇，守田。<span class="jiazhu">似燕麥，子如彫胡米，可食，生廢田中。一名守氣。</span><span class="jianshu"><span class="yinwen">疏</span>「皇，守田」。○釋曰：皇，一名守田。郭云：「似燕麥，子如彫胡米，可食，生廢田中。一名守氣。」彫胡，即苽也。</span></p>
<p class="em2" id="p126"><a class="gg-link" href="#p126" onclick="return changeColor(this);"></a>鉤，藈姑。<span class="jiazhu">鉤，也，一名王瓜。實如瓝瓜，正赤，味苦。○藈，音圭。</span><span class="jianshu"><span class="yinwen">疏</span>「鉤，藈姑」。○釋曰：鉤，一名藈姑。郭云：「鉤也，一名王瓜。實如瓝瓜，正赤，味苦。」<span class="shu-ming">本草</span>云王瓜，一名土瓜。陶注云：「即今土瓜，生籬院，亦有子，熟時赤如彈丸。」根大。唐本注云：此物蔓生，葉似栝樓，圓無乂缺，子如梔子，生青熟赤，但無棱爾。根似葛，細而多糝。是也。</span></p>
<p class="em2" id="p127"><a class="gg-link" href="#p127" onclick="return changeColor(this);"></a>望，乘車。<span class="jiazhu">可以爲索，長丈餘。○乘，音繩。</span><span class="jianshu"><span class="yinwen">疏</span>「望，乘車」。○釋曰：望，一名乘車。郭云：「可以爲索，長丈餘。」</span></p>
<p class="em2" id="p128"><a class="gg-link" href="#p128" onclick="return changeColor(this);"></a>困，衱袶。<span class="jiazhu">未詳。</span>攫，烏階。<span class="jiazhu">即烏杷也。子連相著，狀如杷齒，可以染皂。○衱，音劫。袶，音絳。攫，音钁。</span><span class="jianshu"><span class="yinwen">疏</span>「攫，烏階」。○釋曰：攫，一名烏階。郭云：「即烏杷也。子連相著，狀如杷齒，可以染皂。」今俗謂之狼杷是也。</span></p>
<p class="em2" id="p129"><a class="gg-link" href="#p129" onclick="return changeColor(this);"></a>杜，土鹵。<span class="jiazhu">杜衡也，似葵而香。</span><span class="jianshu"><span class="yinwen">疏</span>「杜，土鹵」。○釋曰：香草也。一名杜，一名土鹵。郭云：「杜衡也，似葵而香。」<span class="shu-ming">本草</span>唐本注云：「杜衡葉似葵，形如馬蹄，故俗云馬蹄香。生山之陰水澤下濕地。根似細辛、白前等。」<span class="shu-ming">山海經</span>云：「天帝山，有草其狀如葵，其臭如麋蕪，名曰杜衡，可以走馬，食之已癭。」是也。</span></p>
<p class="em2" id="p130"><a class="gg-link" href="#p130" onclick="return changeColor(this);"></a>盱，虺床。<span class="jiazhu">蛇床也。一名馬床，<span class="shu-ming">廣雅</span>云。○盱，音吁。</span><span class="jianshu"><span class="yinwen">疏</span>「盱，虺床」。○釋曰：盱，一名虺床。郭云：「蛇床也。一名馬床，<span class="shu-ming">廣雅</span>云。」案<span class="shu-ming">本草</span>蛇床，一名蛇米，一名虺床，一名思益，一名繩毒，一名棗棘，一名牆蘪。陶注云：近道「田野墟落間甚多，花葉正似蘪蕪」。</span></p>
<p class="em2" id="p131"><a class="gg-link" href="#p131" onclick="return changeColor(this);"></a>蔝，蔜。<span class="jiazhu">未聞。</span>赤，枹薊。<span class="jiazhu">即上「枹薊」。</span>菟奚，顆涷。<span class="jiazhu">款涷也，紫赤華，生水中。○蔝，音米。蔜，五刀切。涷，音東。</span><span class="jianshu"><span class="yinwen">疏</span>「菟奚，顆涷」。○釋曰：藥草也。一名菟奚，一名顆涷。郭云：「款涷也，紫赤華，生水中。」案<span class="shu-ming">本草</span>款涷，一名橐吾，一名顆東，一名虎須，一名菟奚。陶注云：形如宿蓴未舒者，其腹裏有絲，其花乃似大菊花。唐本注云：「葉似葵而大，叢生，花出根下。」是也。</span></p>
<p class="em2" id="p132"><a class="gg-link" href="#p132" onclick="return changeColor(this);"></a>中馗，菌。<span class="jiazhu">地蕈也，似蓋，今江東名爲土菌，亦曰馗廚。可啖之。○馗，音逵。菌，巨隕切。</span>小者菌。<span class="jiazhu">大小異名。</span><span class="jianshu"><span class="yinwen">疏</span>「中馗，菌。小者菌」。○釋曰：此辨菌大小之異名也。大者名中馗，小者即名菌，郭云「地蕈也，似蓋，今江東人名爲土菌，亦曰馗廚。可啖之」者，<span class="shu-ming">說文</span>云：「蕈，桑䓴也。」謂菌生木上也。今云地蕈，即俗呼地菌者是也。</span></p>
<p class="em2" id="p133"><a class="gg-link" href="#p133" onclick="return changeColor(this);"></a>菆，小葉。<span class="jiazhu">未聞。</span>苕，陵苕。<span class="jiazhu">一名陵時，<span class="shu-ming">本草</span>云。</span>黃華，蔈；白華，茇。<span class="jiazhu">苕，華色異名亦不同。○菆，音輒。苕，音調。蔈，音標。茇，音沛。</span><span class="jianshu"><span class="yinwen">疏</span>「苕陵」至「華茇」。○釋曰：苕，一名陵苕。<span class="shu-ming">本草</span>一名陵時。舍人曰：「苕，陵苕也。黃華名蔈，白華名茇，別華色之名也。」陸機<span class="shu-ming">疏</span>云：一名鼠尾，生下濕水中，七八月中華紫，似今紫草，可染皂，煮以沐髮即黑。<span class="shu-ming">詩·小雅</span>云：「苕之華，芸其黃矣。」鄭箋云：「陵苕之華，紫赤而繁。」陸機亦言其華紫色。而此云黃白者，蓋就紫色之中有黃紫、白紫爾。及其將落，則全變爲黃，故<span class="shu-ming">詩</span>云「芸其黃矣」。毛傳云「將落則黃」是也。</span></p>
<p class="em2" id="p134"><a class="gg-link" href="#p134" onclick="return changeColor(this);"></a>蘪，從水生。<span class="jiazhu">生於水中。○蘪，音眉。</span><span class="jianshu"><span class="yinwen">疏</span>「蘪，從水生」。○釋曰：草從水生者曰蘪。故注云「生於水中」。</span></p>
<p class="em2" id="p135"><a class="gg-link" href="#p135" onclick="return changeColor(this);"></a>薇，垂水。<span class="jiazhu">生於水邊。</span><span class="jianshu"><span class="yinwen">疏</span>「薇，垂水」。○釋曰：草生於水濱而枝葉垂於水者曰薇。故注云「生於水邊」也。</span></p>
<p class="em2" id="p136"><a class="gg-link" href="#p136" onclick="return changeColor(this);"></a>薜，山麻。<span class="jiazhu">似人家麻，生山中。</span><span class="jianshu"><span class="yinwen">疏</span>「薜，山麻」。○釋曰：麻生山中者名薜。故注云「似人家麻，生山中」也。</span></p>
<p class="em2" id="p137"><a class="gg-link" href="#p137" onclick="return changeColor(this);"></a>莽，數節。<span class="jiazhu">竹類也，節間促。</span>桃枝，四寸有節。<span class="jiazhu">今桃枝節間相去多四寸。○數，音朔。</span>粼，堅中。<span class="jiazhu">竹類也，其中實。</span>簢，筡中。<span class="jiazhu">言其中空，竹類。</span>仲，無笐。<span class="jiazhu">亦竹類。未詳。</span>䈚，箭萌。<span class="jiazhu">萌，筍屬也。<span class="shu-ming">周禮</span>曰：「䈚菹雁醢。」</span>筿，箭。<span class="jiazhu">別二名。○粼，音吝。簢，音閔。筡，音徒。笐，音杭。䈚，音待。</span><span class="jianshu"><span class="yinwen">疏</span>「莽數」至「筿箭」。○釋曰：此辨竹節希數及中空實萌筿之異名也。凡竹節間促數者名莽，相去四寸有節者名桃枝，竹其中堅實者名粼，其中空者名簢。筡，空也。仲，無笐。</span><span class="jianshu">○注「未詳」。䈚，一名箭萌，即筍也。筿，一名箭。<span class="shu-ming">書</span>曰：「筿簜既敷。」<span class="shu-ming">釋地</span>云「會稽之竹箭」是也。</span><span class="jianshu">○注「今桃枝節間相去多四寸」。○釋曰：郭以時驗而言也。<span class="shu-ming">尚書·顧命</span>云：「敷重篾席。」孔安國云：「篾，桃枝竹。」<span class="shu-ming">周禮·春官·司几筵</span>云：「加次席黼純。」鄭注云「次席，桃枝席，有次列成文」是也。</span><span class="jianshu">○注「<span class="shu-ming">周禮</span>曰：『䈚菹雁醢。』」○釋曰：<span class="shu-ming">天官·醢人</span>職文也。彼文作箈。鄭玄注云：「箈，箭萌。」字雖異，音義同。</span></p>
<p class="em2" id="p138"><a class="gg-link" href="#p138" onclick="return changeColor(this);"></a>枹，霍首。素華，軌鬷。<span class="jiazhu">皆未詳。</span>芏，夫王。<span class="jiazhu">芏草，生海邊，似莞藺。今南越人采以爲席。○枹，音包。芏，音杜。</span><span class="jianshu"><span class="yinwen">疏</span>「芏，夫王」。○釋曰：芏草，一名夫王。郭云：「芏草，生海邊，似莞藺。今南方越人采以爲席。」</span></p>
<p class="em2" id="p139"><a class="gg-link" href="#p139" onclick="return changeColor(this);"></a>藄，月爾。<span class="jiazhu">即紫綦也。似蕨，可食。○藄，音其。</span><span class="jianshu"><span class="yinwen">疏</span>「藄，月爾」。○釋曰：藄，一名月爾，可食之菜也。郭云：「即紫藄也。似蕨，可食。」</span></p>
<p class="em2" id="p140"><a class="gg-link" href="#p140" onclick="return changeColor(this);"></a>葴，馬藍。<span class="jiazhu">今大葉冬藍也。○葴，音針。</span><span class="jianshu"><span class="yinwen">疏</span>「葴，馬藍」。○釋曰：葴，一名馬藍。郭氏「今大葉冬藍也」。今爲澱者是也。</span></p>
<p class="em2" id="p141"><a class="gg-link" href="#p141" onclick="return changeColor(this);"></a>姚莖，塗薺。<span class="jiazhu">未詳。</span></p>
<p class="em2" id="p142"><a class="gg-link" href="#p142" onclick="return changeColor(this);"></a>芐，地黃。<span class="jiazhu">一名地髓，江東呼芐。○芐，音戶。</span><span class="jianshu"><span class="yinwen">疏</span>「芐，地黃」。○釋曰：藥草也。郭云：「一名地髓，江東人呼芐。」案<span class="shu-ming">本草</span>地黃，一名地髓，一名芐，一名芭。陶注云：「生渭城者乃有子實，實如小麥。」</span></p>
<p class="em2" id="p143"><a class="gg-link" href="#p143" onclick="return changeColor(this);"></a>蒙，王女。<span class="jiazhu">蒙即唐也，女蘿別名。</span></p>
<p class="em2" id="p144"><a class="gg-link" href="#p144" onclick="return changeColor(this);"></a>拔，蘢葛。<span class="jiazhu">似葛，蔓生，有節。江東呼爲龍尾，亦謂之虎葛，細葉赤莖。</span><span class="jianshu"><span class="yinwen">疏</span>「拔，蘢葛」。○釋曰：拔，一名蘢葛，葛類也。郭云：「似葛，蔓生，有節。江東呼爲龍尾，亦謂之虎葛，細葉赤莖。」</span></p>
<p class="em2" id="p145"><a class="gg-link" href="#p145" onclick="return changeColor(this);"></a>藗，牡茅。<span class="jiazhu">白茅屬。○藗，音速。</span><span class="jianshu"><span class="yinwen">疏</span>「藗，牡茅」。○釋曰：茅之不實者也。一名藗，一名牡茅。郭云：「白茅屬。」</span></p>
<p class="em2" id="p146"><a class="gg-link" href="#p146" onclick="return changeColor(this);"></a>菤耳，苓耳。<span class="jiazhu"><span class="shu-ming">廣雅</span>云「枲耳也」。亦云胡枲，江東呼爲常枲，或曰苓耳。形似鼠耳，叢生如盤。○菤，音捲。</span><span class="jianshu"><span class="yinwen">疏</span>「菤耳，苓耳」。○釋曰：菤耳，一名苓耳。郭云：「<span class="shu-ming">廣雅</span>云『枲耳也』。亦云胡枲，江東呼爲常枲，或曰苓耳。形似鼠耳，叢生如盤。」<span class="shu-ming">詩·周南</span>云：「采采卷耳。」陸機<span class="shu-ming">疏</span>云：葉青白色，似胡荽，白華細莖，蔓生。可煮爲茹，滑而少味。四月中生子，如婦人耳璫。幽州謂之爵耳是也。</span></p>
<p class="em2" id="p147"><a class="gg-link" href="#p147" onclick="return changeColor(this);"></a>蕨，虌。<span class="jiazhu"><span class="shu-ming">廣雅</span>云「紫藄」，非也。初生無葉，可食。江西謂之虌。○虌，音鱉。</span><span class="jianshu"><span class="yinwen">疏</span>「蕨，虌」。○釋曰：可食之菜也。舍人曰：「蕨，一名虌。」郭云：「<span class="shu-ming">廣雅</span>云『紫藄』，非也。初生無葉，可食。江西謂虌。」<span class="shu-ming">詩·召南</span>云：「言采其蕨。」陸機<span class="shu-ming">疏</span>云：蕨，山菜也。「初生似蒜，莖紫黑色，可食。如葵」。是也。</span></p>
<p class="em2" id="p148"><a class="gg-link" href="#p148" onclick="return changeColor(this);"></a>蕎，邛钜。<span class="jiazhu">今藥草大戟也，<span class="shu-ming">本草</span>云。</span><span class="jianshu"><span class="yinwen">疏</span>「蕎，邛钜」。○釋曰：蕎，一名邛钜。郭云「今藥草大戟也，<span class="shu-ming">本草</span>云」者，案<span class="shu-ming">本草</span>大戟，一名邛钜，苗名澤漆。陶注云：今近道處處有。生時摘葉有白汁，故名澤漆也。</span></p>
<p class="em2" id="p149"><a class="gg-link" href="#p149" onclick="return changeColor(this);"></a>繁，由胡。<span class="jiazhu">未詳。</span></p>
<p class="em2" id="p150"><a class="gg-link" href="#p150" onclick="return changeColor(this);"></a>莣，杜榮。<span class="jiazhu">今莣草，似茅，皮可以爲繩索、履屩也。○莣，音忘。</span><span class="jianshu"><span class="yinwen">疏</span>「莣，杜榮」。○釋曰：莣草，一名杜榮，郭云「今莣草，似茅，皮可以爲繩索、履屩也」者。屩，草履也。</span></p>
<p class="em2" id="p151"><a class="gg-link" href="#p151" onclick="return changeColor(this);"></a>稂，童粱。<span class="jiazhu">稂，莠類也。</span><span class="jianshu"><span class="yinwen">疏</span>「稂，童粱」。○釋曰：舍人曰：「稂，一名童粱。」郭云：「稂，莠類也。」<span class="shu-ming">詩·曹風</span>云：「浸彼苞稂。」陸機<span class="shu-ming">疏</span>云：「禾秀爲穗而不成，崱嶷然，謂之童粱。今人謂之宿田翁，或謂之守田也。<span class="shu-ming">甫田</span>云：『不稂不莠。』<span class="shu-ming">外傳</span>曰：『馬不過稂莠。』皆是也。」</span></p>
<p class="em2" id="p152"><a class="gg-link" href="#p152" onclick="return changeColor(this);"></a>藨，麃。<span class="jiazhu">麃即莓也，今江東呼爲藨莓。子似覆葐而大，赤，酢甜可啖。○藨，蒲苗切。麃，平表切。</span><span class="jianshu"><span class="yinwen">疏</span>「藨，麃」。○釋曰：藨，一名麃。郭云：「麃即莓也，今江東人呼爲藨莓。子似覆葐而大，酢甜可啖。」</span></p>
<p class="em2" id="p153"><a class="gg-link" href="#p153" onclick="return changeColor(this);"></a>的，薂。<span class="jiazhu">即蓮實。○薂，音亦。</span><span class="jianshu"><span class="yinwen">疏</span>「的，薂」。○釋曰：的，又一名薂。即上釋「荷」云「其實蓮，其中的」也。故郭云：「即蓮實。」</span></p>
<p class="em2" id="p154"><a class="gg-link" href="#p154" onclick="return changeColor(this);"></a>購，蔏蔞。<span class="jiazhu">蔏蔞，蔞蒿也。生下田。初出可啖，江東用羹魚。○購，古豆切。蔞，力朱切。</span><span class="jianshu"><span class="yinwen">疏</span>「購，蔏蔞」。○釋曰：舍人曰：「購，一名蔏蔞。」郭云：「蔏蔞，蔞蒿也。生下田。初出可啖，江東用羹魚。」<span class="shu-ming">詩·周南·漢廣</span>云：「翹翹錯薪，言刈其蔞。」陸機<span class="shu-ming">疏</span>云：「其葉似艾，白色，長數寸，高丈餘，好生水邊及澤中。正月根牙生旁莖，正白，生食之，香而脆美。其葉又可蒸爲茹。」是也。</span></p>
<p class="em2" id="p155"><a class="gg-link" href="#p155" onclick="return changeColor(this);"></a>茢，勃茢。<span class="jiazhu">一名石芸，<span class="shu-ming">本草</span>云。○茢，音列。</span><span class="jianshu"><span class="yinwen">疏</span>「茢，勃茢」。○釋曰：茢，一名勃茢，郭云「一名石芸，<span class="shu-ming">本草</span>云」者。案<span class="shu-ming">本草</span>石芸味甘，一名螫烈，一名顧喙。是也。</span></p>
<p class="em2" id="p156"><a class="gg-link" href="#p156" onclick="return changeColor(this);"></a>葽繞，蕀蒬。<span class="jiazhu">今遠志也。似麻黃，赤華，葉銳而黃，其上謂之小草，<span class="shu-ming">廣雅</span>云。○葽，烏了切。蒬，音冤。</span><span class="jianshu"><span class="yinwen">疏</span>「葽繞，蕀蒬」。○釋曰：藥草也。葽繞，一名蕀蒬。郭云「今遠志也。似麻黃，赤華，葉銳而黃，其上謂之小草，<span class="shu-ming">廣雅</span>云」者，案<span class="shu-ming">本草</span>遠志，一名細草，其葉名小草。陶注云：「小草狀似麻黃而青。」今注云遠志「莖葉似大青而小」。<span class="shu-ming">廣雅</span>云：「蕀蒬，遠志也。其上謂之小草。」是也。</span></p>
<p class="em2" id="p157"><a class="gg-link" href="#p157" onclick="return changeColor(this);"></a>茦，刺。<span class="jiazhu">草刺針也。關西謂之刺，燕北、朝鮮之間曰茦，見<span class="shu-ming">方言</span>。○茦，音冊。</span><span class="jianshu"><span class="yinwen">疏</span>「茦，刺」。○釋曰：謂草針刺人也。一名茦，又名刺。郭云「草刺針也。關西謂之刺，燕北、朝鮮之間曰茦，見<span class="shu-ming">方言</span>」者，案<span class="shu-ming">方言</span>「凡草木刺人，北燕、朝鮮之間謂之茦，或謂之壯。自關而東或謂之梗，或謂之劌。自關而西謂之刺。江、湘之間謂之棘」是也。</span></p>
<p class="em2" id="p158"><a class="gg-link" href="#p158" onclick="return changeColor(this);"></a>蕭，萩。<span class="jiazhu">即蒿。○萩，音秋。</span><span class="jianshu"><span class="yinwen">疏</span>「蕭，萩」。○釋曰：李巡云：「萩，一名蕭。」陸機云：「今人所謂萩蒿者是也。或云牛尾蒿，似白蒿，白葉，莖粗，科生多者數十莖，可作燭，有香氣，故祭祀以脂爇之爲香。許慎以爲艾蒿，非也。<span class="shu-ming">郊特牲</span>云『既奠，然後爇蕭，合馨香』。」是也。</span></p>
<p class="em2" id="p159"><a class="gg-link" href="#p159" onclick="return changeColor(this);"></a>𧂇，海薻。<span class="jiazhu">藥草也。一名海羅，如亂髮，生海中，<span class="shu-ming">本草</span>云。</span><span class="jianshu"><span class="yinwen">疏</span>「𧂇，海薻」。○釋曰：𧂇，又名海薻。郭云「藥草也。一名海羅，如亂髮，生海中，<span class="shu-ming">本草</span>云」者，案<span class="shu-ming">本草</span>一名落首，一名𧂇。陶注云：「生海島上，黑色如亂髮而大，少許葉大，都似薻葉。」</span></p>
<p class="em2" id="p160"><a class="gg-link" href="#p160" onclick="return changeColor(this);"></a>長楚，銚芅。<span class="jiazhu">今羊桃也，或曰鬼桃。葉似桃，華白，子如小麥，亦似桃。○銚，音姚。芅，音亦。</span><span class="jianshu"><span class="yinwen">疏</span>「長楚，銚芅」。○釋曰：舍人曰：「長楚，一名銚芅。」<span class="shu-ming">本草</span>云「銚芅」名「羊桃」。郭云：「今羊桃也，或曰鬼桃。葉似桃，華白，子如小麥，亦似桃。」<span class="shu-ming">詩·檜風·隰有長楚</span>陸機<span class="shu-ming">疏</span>云：「今羊桃是也。葉長而狹，華紫赤色，其枝莖弱，過一尺引蔓於草上，今人以爲汲灌。重而善沒，不如楊柳也。近下根刀切其皮，著熱灰中脫之，可韜筆管。」</span></p>
<p class="em2" id="p161"><a class="gg-link" href="#p161" onclick="return changeColor(this);"></a>蘦，大苦。<span class="jiazhu">今甘草也。蔓延生，葉似荷，青黃，莖赤有節，節有枝相當。或云蘦似地黃。</span><span class="jianshu"><span class="yinwen">疏</span>「蘦，大苦」。○釋曰：藥草也。蘦，一名大苦。郭云：「今甘藥也。蔓延生，葉似荷，青黃，莖赤有節，節有枝相當。或云蘦似地黃。<span class="shu-ming">詩·唐風</span>云「采苓采苓，首陽之巔」是也。蘦與苓，字雖異，音義同。</span></p>
<p class="em2" id="p162"><a class="gg-link" href="#p162" onclick="return changeColor(this);"></a>芣苢，馬舄；馬舄，車前。<span class="jiazhu">今車前草，大葉長穗，好生道邊，江東呼爲蝦蟆衣。○芣，音浮。苢音以。</span><span class="jianshu"><span class="yinwen">疏</span>「芣苢」至「車前」。○釋曰：藥草也，別三名。郭云：「今車前草，大葉長穗，好生道邊，江東呼爲蝦蟆衣。」<span class="shu-ming">詩·周南</span>云：「采采芣苢。」陸機<span class="shu-ming">疏</span>云：「馬舄，一名車前，一名當道。喜在牛跡中生，故曰車前、當道也。今藥中車前子是也。幽州人謂之牛舌草。可鬻作茹，大滑。其子治婦人難產。」王肅引<span class="shu-ming">周書·王會</span>云：「芣苢如李，出於西戎。」王基駁云：「<span class="shu-ming">王會</span>所記雜物奇獸，皆四夷遠國各齎土地異物以爲貢贄，非<span class="shu-ming">周南</span>婦人所得采。」是芣苢爲馬舄之草，非西戎之木也。</span></p>
<p class="em2" id="p163"><a class="gg-link" href="#p163" onclick="return changeColor(this);"></a>綸似綸，組似組，東海有之。<span class="jiazhu">綸，今有秩、嗇夫所帶糾青絲綸。組，綬也。海中草生彩理有象之者，因以名云。</span>帛似帛，布似布，華山有之。<span class="jiazhu">草葉有象布帛者，因以名云。生華山中。</span><span class="jianshu"><span class="yinwen">疏</span>「綸似綸」至「山有之」。○釋曰：此辨草似綸組布帛者。以其所似，因名其草也。綸是糾青絲繩也。組，綬也。東海有草采理似之，即名綸草、組草。華山有草葉似帛、布者，因名帛草、布草也。</span><span class="jianshu">○注「綸今」至「絲綸」。○釋曰：案<span class="shu-ming">漢書·百官公卿大夫表</span>云：十里一亭，十亭一鄉。鄉有三老、有秩、嗇夫、有遊徼。三老業教化。嗇夫掌獄訟。游徼掌禁盜賊。故<span class="shu-ming">漢書</span>云：張敞以鄉有秩，補太守卒史。又云：朱邑爲桐鄉嗇夫。又<span class="shu-ming">續漢書·百官表</span>云：鄉置有秩、三老、遊徼。有秩，郡所置，秩百戶。其鄉小者，縣所置嗇夫。案此，則有秩、嗇夫職同，但隨鄉大小故名異耳。名雖異，皆糾青絲爲綸以帶佩之則同。至東晉尚然，故郭云「今也」。張華云：「綸，如宛轉繩。」</span></p>
<p class="em2" id="p164"><a class="gg-link" href="#p164" onclick="return changeColor(this);"></a>苀，東蠡。<span class="jiazhu">未詳。</span></p>
<p class="em2" id="p165"><a class="gg-link" href="#p165" onclick="return changeColor(this);"></a>綿馬，羊齒。<span class="jiazhu">草細葉，葉羅生而毛，有似羊齒。今江東呼爲雁齒。繅者以取繭緒。</span><span class="jianshu"><span class="yinwen">疏</span>「綿馬，羊齒」。○釋曰：綿馬，一名羊齒。郭云：「草細葉，葉羅生而毛，有似羊齒。今江東人呼爲雁齒。繅者以取繭緒。」<span class="shu-ming">說文</span>云：「繅，繹繭爲絲也。」「緒，絲耑也。」以此草似羊齒而毛，故繅者用之以取繭緒也。</span></p>
<p class="em2" id="p166"><a class="gg-link" href="#p166" onclick="return changeColor(this);"></a>萿，麋舌。<span class="jiazhu">今麋舌草。春生，葉有似於舌。○萿，古活反。</span><span class="jianshu"><span class="yinwen">疏</span>「萿，麋舌」。○釋曰：萿草，春生，葉似麋舌，故萿一名麋舌。郭云：「今麋舌草。春生，葉有似於舌。」</span></p>
<p class="em2" id="p167"><a class="gg-link" href="#p167" onclick="return changeColor(this);"></a>搴櫃朐。<span class="jiazhu">未聞。</span>蘩之醜，秋爲蒿。<span class="jiazhu">醜，類也。春時各有種名，至秋老成，通皆呼爲蒿。○搴，居展切。櫃，音巨。朐，音劬。</span><span class="jianshu"><span class="yinwen">疏</span>「蘩之」至「爲蒿」。○釋曰：醜，類也。此言蘩、蕭，蔚、莪之類，春始生，氣味既異，故其名不同。至秋老成，則皆蒿也。郭云：「醜，類也。春時各有種名，至秋老成，皆通呼爲蒿」也。</span></p>
<p class="em2" id="p168"><a class="gg-link" href="#p168" onclick="return changeColor(this);"></a>芺、薊，其實荂。<span class="jiazhu">芺與薊，莖頭皆有蓊台，名荂，荂即其實。音俘。○芺，音襖。</span><span class="jianshu"><span class="yinwen">疏</span>「芺、薊，其實荂」。○釋曰：鉤、芺、枹薊之類，其實名荂。郭云：「芺與薊，莖頭皆有蓊台名荂，荂即其實」也。</span></p>
<p class="em2" id="p169"><a class="gg-link" href="#p169" onclick="return changeColor(this);"></a>蔈、荂，荼。<span class="jiazhu">即芀。</span>猋、藨，芀。<span class="jiazhu">皆芀、荼之別名。方俗異語，所未聞。○蔈，方腰切。猋，必遙切。藨，方驕切。芀，音調。</span><span class="jianshu"><span class="yinwen">疏</span>「蔈、荂，荼。猋、藨，芀」。○釋曰：此辨苕、荼之別名也。案鄭注<span class="shu-ming">周禮</span>「掌荼」及<span class="shu-ming">詩</span>「有女如荼」皆云：「荼，茅秀也。」蔈也、荂也其別名。荼即苕也。苕，又一名猋，又名藨，皆雀矛之屬。華，秀名也。故注云「皆芀、荼之別名。方俗異語，所未聞」。言「未聞」者，謂未聞其所出也。</span></p>
<p class="em2" id="p170"><a class="gg-link" href="#p170" onclick="return changeColor(this);"></a>葦醜。芀，<span class="jiazhu">其類皆有芀秀。</span><span class="jianshu"><span class="yinwen">疏</span>「葦醜。芀」。○釋曰：葦即蘆之成者。其類皆有芀秀也。</span></p>
<p class="em2" id="p171"><a class="gg-link" href="#p171" onclick="return changeColor(this);"></a>葭華。<span class="jiazhu">即今蘆也。</span>蒹，薕。<span class="jiazhu">似萑而細，高數尺，江東呼爲蒹藡。○薕，音廉。</span>葭，蘆。<span class="jiazhu">葦也。</span>菼，薍。<span class="jiazhu">似葦而小，實中，江東呼爲鳥蓲。○菼，他敢切。薍，五患切。 蓲，音丘。</span>其萌虇。<span class="jiazhu">今江東呼蘆芛爲虇，然則萑葦之類，其初生者皆名虇。虇，音繾綣。</span><span class="jianshu"><span class="yinwen">疏</span>「葭華」至「萌虇」。○釋曰：此辨蒹葭等生成之異名也。葭，一名葦，即今蘆也。葦之未成者蒹，一名薕。郭云：「似萑而細，高數尺，江東呼爲薕藡。」<span class="shu-ming">詩·秦風</span>云：「蒹葭蒼蒼。」陸機云：「蒹，水草也。堅實，牛食令牛肥強。青徐人謂之蒹。兗州、遼東通語也。葭，一名蘆菼，一名薍。」李巡曰：「分別葦類之異名。」郭云：蘆，「葦也」。菼，「似葦而小，實中，江東呼爲鳥蓲」。如李巡云，蘆、薍共爲一草。如郭云，則蘆、薍別草。案<span class="shu-ming">詩·大車</span>傳云：「菼，鵻也，蘆之初生。」則毛意亦以葭、菼爲一草也。案<span class="shu-ming">詩·衛風·碩人</span>云：「葭菼揭揭。」陸機云：「薍或謂之荻。至秋堅成則謂之萑。其初生三月中，其心挺出，其下本大如箸，上銳而細，揚州人謂之馬尾。以今語驗之，則蘆、薍別草也。」其萌名虇。郭云：「今江東人呼蘆筍爲虇，然則萑葦之類，其初生者皆名虇。」</span><span class="jianshu">○注「音繾綣」。○釋曰：<span class="shu-ming">大雅·民勞</span>云：「以謹繾綣。」昭二十五年<span class="shu-ming">左傳</span>云：「繾綣從公，無通外內。」此取虇與綣字音同，不爲義也。</span></p>
<p class="em2" id="p172"><a class="gg-link" href="#p172" onclick="return changeColor(this);"></a>蕍。芛、葟、華，榮。<span class="jiazhu"><span class="shu-ming">釋言</span>云：「華，皇也。」今俗呼草木華初生者爲芛。音䝐豬，蕍猶敷，蕍亦華之貌。所未聞。○蕍，音俞。芛，羊捶切。葟，音皇。</span><span class="jianshu"><span class="yinwen">疏</span>「蕍。芛、葟、華，榮」。○釋曰：此別草木榮華之異名也。蕍，言華之敷貌。芛，華初生之名也。葟亦華也。郭云：「<span class="shu-ming">釋言</span>云『華，皇也』。今俗呼草木華初生者爲芛。蕍猶敷，蕍亦華之貌。所未聞。」云「未聞」者，亦未聞所出也。</span><span class="jianshu">○注「音䝐豬」。○釋曰：<span class="shu-ming">釋獸</span>云：「䝐，豶。」郭云：「俗呼小豶豬爲子。」此亦取芛與䝐音同，其義則異也。</span></p>
<p class="em2" id="p173"><a class="gg-link" href="#p173" onclick="return changeColor(this);"></a>卷施草，拔心不死。<span class="jiazhu">宿莽也，<span class="shu-ming">離騷</span>云。</span><span class="jianshu"><span class="yinwen">疏</span>「卷施」至「不死」。○釋曰：卷施草，一名宿莽，拔其心亦不死也。</span><span class="jianshu">○注「宿莽也，<span class="shu-ming">離騷</span>云」。○釋曰：案<span class="shu-ming">離騷</span>經云：「朝搴阰之木蘭兮，夕攬洲之宿莽。」王逸云：「草冬生不死者，楚人名之曰宿莽。」</span></p>
<p class="em2" id="p174"><a class="gg-link" href="#p174" onclick="return changeColor(this);"></a>荺，茭。<span class="jiazhu">今江東呼藕紹緒如指、空中可啖者爲茇茭，即此類。○荺，于閔切。茭，胡巧切。</span><span class="jianshu"><span class="yinwen">疏</span>「荺，茭」。○釋曰：荺，一名茭，謂草根可食者也。亦筍類也，非一種。故郭氏舉類以曉人云「今江東呼藕紹緒如指，空中可食者爲茇茭，即此類」是也。</span></p>
<p class="em2" id="p175"><a class="gg-link" href="#p175" onclick="return changeColor(this);"></a>荄，根。<span class="jiazhu">別二名，俗呼韭根爲荄。</span><span class="jianshu"><span class="yinwen">疏</span>「荄，根」。○釋曰：凡草根，一名荄。郭云：「別二名，俗呼韭根爲荄。」此舉一隅也。</span></p>
<p class="em2" id="p176"><a class="gg-link" href="#p176" onclick="return changeColor(this);"></a>攫，橐含。<span class="jiazhu">未詳。</span></p>
<p class="em2" id="p177"><a class="gg-link" href="#p177" onclick="return changeColor(this);"></a>華，荂也。<span class="jiazhu">今江東呼華爲荂。○荂，音敷。</span>華、荂，榮也。<span class="jiazhu">轉相解。</span>木謂之華，草謂之榮。不榮而實者謂之秀，榮而不實者謂之英。<span class="jianshu"><span class="yinwen">疏</span>「華、荂」至「之英」。○釋曰：李巡云：「分別異名以曉人也。華，一名荂。」郭云：「今江東呼華爲荂。」華與荂，又一名榮。郭云：「轉相解。」木則名華，<span class="shu-ming">月令</span>：「季春，桐始華。」草則名榮，<span class="shu-ming">月令</span>：「仲夏，木槿榮。」此對文爾，散文則草亦名華。<span class="shu-ming">鄭風</span>云「隰有荷華」是也。不見其榮，但見其實者曰秀。<span class="shu-ming">詩·大雅</span>云：「實秀實發。」徒有其榮而不實者曰英。此亦對文爾，故以英爲不實。其實，黍稷皆先榮後實。<span class="shu-ming">詩·小雅·出車</span>云「黍稷方華」，是嘉穀之秀必有榮也。</span></p>
</div></body></html>