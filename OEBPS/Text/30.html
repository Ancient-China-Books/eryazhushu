<?xml version="1.0" encoding="utf-8"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html lang="zh-Hant" xml:lang="zh-Hant" xmlns="http://www.w3.org/1999/xhtml"><head><meta content="width=device-width" initial-scale="1" name="viewport"/><link href="../Styles/page_styles.css" rel="stylesheet" type="text/css"/><link href="../Styles/stylesheet.css" rel="stylesheet" type="text/css"/><title>爾雅-釋言第二</title><script src="../Styles/main.js" type="text/javascript"></script></head><body><div id="text">
<div class="section" id="title-0"><h1>釋言第二</h1><hr/></div>
<p class="jianshu"><span class="yinwen">疏</span>釋曰：<span class="shu-ming">說文</span>曰：「直言曰言。」仲尼曰：「言以足志。」介之推曰：「言，身之文也。」然則言者發於志而形於聲，所以文章於身者也。<span class="shu-ming">論語</span>曰：「<span class="shu-ming">詩</span>三百，一言以蔽之，曰：思無邪。」<span class="shu-ming">左傳</span>趙簡子稱子太叔「遺我以九言」，皆以一句爲一言也。<span class="shu-ming">漢書</span>東方朔云「十六學<span class="shu-ming">詩</span>、<span class="shu-ming">書</span>，誦二十二萬言」，則以一字爲一言也。雖一句一字有異，要以今古方國殊別，學者莫能通，是以<span class="shu-ming">方言</span>云：「皆古今語也，初別國不相往來之言也。」今或同，而舊書雅記、故俗語不失其方，而後人不知，故爲之作釋也，是曰「釋言」。</p>
<p class="em2" id="p0"><a class="gg-link" href="#p0" onclick="return changeColor(this);"></a>殷、齊，中也。<span class="jiazhu"><span class="shu-ming">書</span>曰：「以殷仲春。」<span class="shu-ming">釋地</span>曰：「岠齊州以南。」</span><span class="jianshu"><span class="yinwen">疏</span>「殷、齊，中也」。○釋曰：殷、齊皆謂正中也。</span><span class="jianshu">○注「<span class="shu-ming">書</span>曰：以殷仲春」者，<span class="shu-ming">堯典</span>文。案彼云：「日中星鳥，以殷仲春。」孔安國以殷爲正，中、正義同故也。云「<span class="shu-ming">釋地</span>曰：岠齊州以南」者，彼注云：「岠，去也。齊，中也。」謂中州爲齊州，是齊得爲中也。</span></p>
<p class="em2" id="p1"><a class="gg-link" href="#p1" onclick="return changeColor(this);"></a>斯、誃，離也。<span class="jiazhu">齊、陳曰斯。誃，見<span class="shu-ming">詩</span>。○誃音侈。</span><span class="jianshu"><span class="yinwen">疏</span>「斯、誃，離也」。○釋曰：斯，析。誃，張。皆分離也。孫炎曰：「斯，析之離。」郭云「齊、陳曰斯」者，<span class="shu-ming">方言</span>文。<span class="shu-ming">陳風·墓門</span>云：「斧以斯之。」是也。云「誃，見<span class="shu-ming">詩</span>者，<span class="shu-ming">小雅·巷伯</span>云：「哆兮侈兮，成是南箕。」鄭箋云：「因箕星之哆而又侈大之。」是也。誃、侈音義同。</span></p>
<p class="em2" id="p2"><a class="gg-link" href="#p2" onclick="return changeColor(this);"></a>謖、興，起也。<span class="jiazhu"><span class="shu-ming">禮記</span>曰：「尸謖。」○謖，所六切。</span><span class="jianshu"><span class="yinwen">疏</span>「謖、興，起也」。○釋曰：謖、興皆作起也。</span><span class="jianshu">○注「<span class="shu-ming">禮記</span>曰：尸謖」者，<span class="shu-ming">祭統</span>文也。</span></p>
<p class="em2" id="p3"><a class="gg-link" href="#p3" onclick="return changeColor(this);"></a>還、復，返也。<span class="jiazhu">○還，音旋。</span><span class="jianshu"><span class="yinwen">疏</span>「還、復，返也」。○釋曰：皆回返也。<span class="shu-ming">春秋</span>書師還，又曰「至河乃復」之類是也。</span></p>
<p class="em2" id="p4"><a class="gg-link" href="#p4" onclick="return changeColor(this);"></a>宣、徇，徧也。<span class="jiazhu">皆周徧也。○徇，辭峻切。</span><span class="jianshu"><span class="yinwen">疏</span>「宣、徇，徧也」。○釋曰：皆周徧也。<span class="shu-ming">大雅·江漢</span>云：「來旬來宣。」毛傳云：「旬，徧。」鄭箋云：「宣，徧。」是皆爲周徧也。徇、旬音義同。</span></p>
<p class="em2" id="p5"><a class="gg-link" href="#p5" onclick="return changeColor(this);"></a>馹、遽，傳也。<span class="jiazhu">皆傳車驛馬之名。○馹，音日。傳，張戀切。</span><span class="jianshu"><span class="yinwen">疏</span>「馹、遽，傳也」。○釋曰：皆傳車驛馬之名。文十六年<span class="shu-ming">左傳</span>曰：「楚子乘馹會師於臨品。」又僖三十三年云：「使遽告於鄭。」又成五年曰：「晉侯以傳召伯宗。」是皆謂今驛也。</span></p>
<p class="em2" id="p6"><a class="gg-link" href="#p6" onclick="return changeColor(this);"></a>蒙、荒，奄也。<span class="jiazhu">奄，奄覆也。皆見<span class="shu-ming">詩</span>。</span><span class="jianshu"><span class="yinwen">疏</span>「蒙、荒，奄也」。○釋曰：皆謂奄覆。<span class="shu-ming">唐風</span>云：「葛生蒙楚。」孫炎曰：「荒大之奄。」<span class="shu-ming">周南</span>云：「葛藟荒之。」故郭云「皆見<span class="shu-ming">詩</span>」。</span></p>
<p class="em2" id="p7"><a class="gg-link" href="#p7" onclick="return changeColor(this);"></a>告、謁，請也。<span class="jiazhu">皆求請也。○告，音谷。</span><span class="jianshu"><span class="yinwen">疏</span>「告、謁，請也」。○釋曰：皆謂求請也。成二年<span class="shu-ming">左傳</span>曰：郤克對齊侯曰：「晉與魯、衛，兄弟也。來告曰：『大國朝夕釋憾於敝邑之地。』」<span class="shu-ming">詩</span>敘云：「無險詖私謁之心。」</span></p>
<p class="em2" id="p8"><a class="gg-link" href="#p8" onclick="return changeColor(this);"></a>肅、噰，聲也。<span class="jiazhu"><span class="shu-ming">詩</span>曰：「肅噰和鳴。」</span><span class="jianshu"><span class="yinwen">疏</span>「肅、噰，聲也」。○釋曰：和樂聲也。</span><span class="jianshu">○注「<span class="shu-ming">詩</span>曰：肅噰和鳴」者，<span class="shu-ming">周頌·有聲</span>文也。</span></p>
<p class="em2" id="p9"><a class="gg-link" href="#p9" onclick="return changeColor(this);"></a>格、懷，來也。<span class="jiazhu"><span class="shu-ming">書</span>曰：「格，爾來庶。」懷，見<span class="shu-ming">詩</span>。</span><span class="jianshu"><span class="yinwen">疏</span>「格、懷，來也」。○釋曰：謂招來也。</span><span class="jianshu">○注「<span class="shu-ming">書</span>曰：格，爾眾庶」者，<span class="shu-ming">商書·湯誓</span>文也。云「懷，見<span class="shu-ming">詩</span>」者，<span class="shu-ming">周頌·時邁</span>云：「懷柔百神。」</span></p>
<p class="em2" id="p10"><a class="gg-link" href="#p10" onclick="return changeColor(this);"></a>畛、厎，致也。<span class="jiazhu">皆見<span class="shu-ming">詩傳</span>。</span><span class="jianshu"><span class="yinwen">疏</span>「畛、厎，致也」。○釋曰：<span class="shu-ming">曲禮</span>曰：「畛於鬼神。」昭元年<span class="shu-ming">左傳</span>：「叔向曰：厎祿以德。」<span class="shu-ming">周頌·武</span>篇云：「耆定爾功。」毛傳曰：「耆，致也。」王肅云：「致定其大功。」謂誅紂定天下。是毛讀耆爲厎，故注云「見<span class="shu-ming">詩傳</span>」。</span></p>
<p class="em2" id="p11"><a class="gg-link" href="#p11" onclick="return changeColor(this);"></a>侈、怙，恃也。<span class="jiazhu">今江東呼母爲恀，音是。</span><span class="jianshu"><span class="yinwen">疏</span>「恀、怙，恃也」。○釋曰：皆依恃也。郭云：「今江東呼母爲恀。」<span class="shu-ming">小雅·蓼莪</span>云：「無父何怙，無母何恃。」是也。</span></p>
<p class="em2" id="p12"><a class="gg-link" href="#p12" onclick="return changeColor(this);"></a>律、遹，述也。<span class="jiazhu">皆敘述也，方俗語耳。</span><span class="jianshu"><span class="yinwen">疏</span>「律、遹，述也」。○釋曰：皆敘述也，方俗語異耳。律管所以述氣。遹者，述行之也。<span class="shu-ming">大雅·文王有聲</span>云「遹駿有聲」之類是也。</span></p>
<p class="em2" id="p13"><a class="gg-link" href="#p13" onclick="return changeColor(this);"></a>俞、畣，然也。<span class="jiazhu"><span class="shu-ming">禮記</span>曰：「男唯女俞。」畣者，應也，亦爲然。○畣，音答。</span><span class="jianshu"><span class="yinwen">疏</span>「俞、畣，然也」。○釋曰：皆然應也。「<span class="shu-ming">禮記</span>曰：男唯女俞」者，<span class="shu-ming">內則</span>文也。畣，古荅字，故爲應也。</span></p>
<p class="em2" id="p14"><a class="gg-link" href="#p14" onclick="return changeColor(this);"></a>豫、臚，敘也。<span class="jiazhu">皆陳敘也。</span><span class="jianshu"><span class="yinwen">疏</span>「豫、臚，敘也」。○釋曰：皆陳敘也。事豫備者，亦有敘也。<span class="shu-ming">漢書</span>云：「典客，秦官，大初元年更名大鴻臚。」韋昭曰：「鴻，大也。臚，陳敘也。以禮大陳敘賓客也。」又<span class="shu-ming">莊子</span>云：「大儒臚傳。」是也。</span></p>
<p class="em2" id="p15"><a class="gg-link" href="#p15" onclick="return changeColor(this);"></a>庶幾，尚也。<span class="jiazhu"><span class="shu-ming">詩</span>曰：「不尚息焉。」</span><span class="jianshu"><span class="yinwen">疏</span>「庶幾，尚也」。○釋曰：尚謂心所希望也。</span><span class="jianshu">○注「<span class="shu-ming">詩</span>曰：不尚息焉」者，<span class="shu-ming">小雅·菀柳</span>篇文也。鄭箋云：「尚，庶幾也。」以心所念尚即是庶幾，義相反覆，故引之。</span></p>
<p class="em2" id="p16"><a class="gg-link" href="#p16" onclick="return changeColor(this);"></a>觀、指，示也。<span class="jiazhu"><span class="shu-ming">國語</span>曰：「且觀之兵。」</span><span class="jianshu"><span class="yinwen">疏</span>「觀、指，示也」。○釋曰：示謂呈見於人也。</span><span class="jianshu">○注「<span class="shu-ming">國語</span>曰：且觀之兵」者，案<span class="shu-ming">周語</span>：穆三將征犬戎，祭公謀父諫曰：「不可！先王耀德不觀兵。……犬戎氏以其職來王，天子曰：『予必以不享征之，且觀之兵。』無乃廢先王之訓而王幾頓乎！」是也。<span class="shu-ming">論語</span>曰：「指其掌。」謂舉當以示人也。</span></p>
<p class="em2" id="p17"><a class="gg-link" href="#p17" onclick="return changeColor(this);"></a>若、惠，順也。<span class="jiazhu"><span class="shu-ming">詩</span>曰：「惠然肯來。」</span><span class="jianshu"><span class="yinwen">疏</span>「若、惠，順也」。○釋曰：「順，不逆也。」<span class="shu-ming">書</span>「曰若稽古」，謂順考古道也。<span class="shu-ming">詩·邶風·終風</span>云：「惠然肯然。」言有順心然後可來是也。</span></p>
<p class="em2" id="p18"><a class="gg-link" href="#p18" onclick="return changeColor(this);"></a>敖、幠，傲也。<span class="jiazhu"><span class="shu-ming">禮記</span>曰：「無幠，無敖。」傲，慢也。○傲，五報切。幠，好吾切。</span><span class="jianshu"><span class="yinwen">疏</span>「敖、幠，傲也」。○釋曰：皆謂傲慢。<span class="shu-ming">周頌·絲衣</span>云：「不吳不敖。」</span><span class="jianshu">○注「<span class="shu-ming">禮記</span>曰：無幠無傲」者，<span class="shu-ming">投壺</span>文也。案彼云：「魯令弟子辭曰：『毋幠，毋敖，毋偝立，毋逾言。偝立、逾言有常爵。』」是也。</span></p>
<p class="em2" id="p19"><a class="gg-link" href="#p19" onclick="return changeColor(this);"></a>幼、鞠，稚也。<span class="jiazhu"><span class="shu-ming">書</span>曰：「不念鞠子哀。」</span><span class="jianshu"><span class="yinwen">疏</span>「幼、鞠，稚也」。○釋曰：<span class="shu-ming">方言</span>云：「稚，年小也。」<span class="shu-ming">曲禮</span>曰：「幼子常視無誑。」<span class="shu-ming">書</span>曰：「兄亦不念鞠子哀。」是皆謂年小也。「<span class="shu-ming">書</span>曰」者，<span class="shu-ming">周書·康誥</span>文也。</span></p>
<p class="em2" id="p20"><a class="gg-link" href="#p20" onclick="return changeColor(this);"></a>逸、諐，過也。<span class="jiazhu">書曰：「汝則有逸罰。」○諐，音愆。</span><span class="jianshu"><span class="yinwen">疏</span>「逸、諐，過也」。○釋曰：皆謂咎過也。</span><span class="jianshu">○注云「<span class="shu-ming">書</span>曰：汝則有逸罰」者，案<span class="shu-ming">商書·盤庚</span>云：「惟予一人有佚罰。」<span class="shu-ming">費誓</span>云：「汝則有常刑。」無云「汝則有逸罰」者，師讀不同故也。或者其在今文乎？諐者，<span class="shu-ming">左傳</span>曰「禮義不諐」之類是也。</span></p>
<p class="em2" id="p21"><a class="gg-link" href="#p21" onclick="return changeColor(this);"></a>疑、休，戾也。<span class="jiazhu">戾，止也。疑者亦止。</span><span class="jianshu"><span class="yinwen">疏</span>「疑、休，戾也」。○釋曰：戾，止也。<span class="shu-ming">書</span>曰：「疑謀勿成。」<span class="shu-ming">月令</span>云：「百工休是。」疑、休皆爲止也。</span></p>
<p class="em2" id="p22"><a class="gg-link" href="#p22" onclick="return changeColor(this);"></a>疾、齊，壯也。<span class="jiazhu">壯，壯事，謂速也。齊亦疾。</span><span class="jianshu"><span class="yinwen">疏</span>「疾、齊，壯也」。○釋曰：急疾、齊整皆於事敏速強壯也。</span></p>
<p class="em2" id="p23"><a class="gg-link" href="#p23" onclick="return changeColor(this);"></a>悈、褊，急也。<span class="jiazhu">皆急狹。○悈，紀力切。褊，必淺切。</span><span class="jianshu"><span class="yinwen">疏</span>「悈、褊，急也」。○釋曰：悈與亟同。<span class="shu-ming">大雅·靈台</span>云：「經始勿亟。」<span class="shu-ming">文王有聲</span>云：「匪棘其欲。」<span class="shu-ming">禮記</span>引此詩作「匪革其猶」。革亦急也。悈、亟、棘、革，字雖異，音義同。<span class="shu-ming">魏風·葛屨</span>云：「維是褊心。」又<span class="shu-ming">廣雅</span>云：「悈，謹也。」褊，狹陋也。是皆急狹也。</span></p>
<p class="em2" id="p24"><a class="gg-link" href="#p24" onclick="return changeColor(this);"></a>貿、賈，市也。<span class="jiazhu"><span class="shu-ming">詩</span>曰：「抱布貿絲。」○賈，音古。</span><span class="jianshu"><span class="yinwen">疏</span>「貿、賈，市也」。○釋曰：謂市買賣物也。</span><span class="jianshu">○注「<span class="shu-ming">詩</span>曰：抱布貿絲」者，<span class="shu-ming">衛風·氓</span>篇文也。<span class="shu-ming">大雅·瞻卬</span>云「如賈三倍」也。</span></p>
<p class="em2" id="p25"><a class="gg-link" href="#p25" onclick="return changeColor(this);"></a>厞、陋，隱也。<span class="jiazhu"><span class="shu-ming">禮記</span>曰：「厞用席。」<span class="shu-ming">書</span>曰：「揚側陋。」○厞，符佛切。</span><span class="jianshu"><span class="yinwen">疏</span>「厞、陋，隱也」。○釋曰：皆幽隱也。</span><span class="jianshu">○注「<span class="shu-ming">禮記</span>曰：厞用席」者，案<span class="shu-ming">有司徹</span>云：「有司官徹饋，饌於室中西北隅，南面，如饋之設，右几，厞用席。」是也。云<span class="shu-ming">禮記</span>者，誤也。云「<span class="shu-ming">書</span>曰：揚側陋」者，<span class="shu-ming">堯典</span>文也。</span></p>
<p class="em2" id="p26"><a class="gg-link" href="#p26" onclick="return changeColor(this);"></a>遏、遾，逮也。<span class="jiazhu">東齊曰遏，北燕曰遾，皆相及逮。○遾，音誓。</span><span class="jianshu"><span class="yinwen">疏</span>「遏、遾，逮也」。○釋曰：逮謂相及也。</span><span class="jianshu">○注「東齊曰遏，北燕曰遾」者，<span class="shu-ming">方言</span>文也。</span></p>
<p class="em2" id="p27"><a class="gg-link" href="#p27" onclick="return changeColor(this);"></a>征、邁，行也。<span class="jiazhu"><span class="shu-ming">詩</span>曰：「王於出征。」邁亦行。</span><span class="jianshu"><span class="yinwen">疏</span>「征、邁，行也」。○釋曰：皆出行也。</span><span class="jianshu">○注「<span class="shu-ming">詩</span>曰：王於出征」者，<span class="shu-ming">小雅·六月</span>文也。云「邁亦行」者，<span class="shu-ming">詩</span>云：「周王於邁。」是也。</span></p>
<p class="em2" id="p28"><a class="gg-link" href="#p28" onclick="return changeColor(this);"></a>圮、敗，覆也。<span class="jiazhu">謂毀覆。○圮，彼美反。</span><span class="jianshu"><span class="yinwen">疏</span>「圮、敗，覆也」。○釋曰：圮毀、敗壞皆傾覆也。<span class="shu-ming">書</span>曰：「祖乙圮于耿。」</span></p>
<p class="em2" id="p29"><a class="gg-link" href="#p29" onclick="return changeColor(this);"></a>薦、原，再也。<span class="jiazhu"><span class="shu-ming">易</span>曰：「水薦至。」今呼重蠶爲𧔞。○薦，音賤。</span><span class="jianshu"><span class="yinwen">疏</span>「薦、原，再也」。○釋曰：皆重再也。孫炎云：「薦，草生之再也。」郭云「<span class="shu-ming">易</span>曰：水薦至」者，<span class="shu-ming">周易·坎卦</span>象辭也。云「今呼重蠶爲𧔞」者，<span class="shu-ming">周禮·夏官·馬質</span>云「禁原蠶」者是也。</span></p>
<p class="em2" id="p30"><a class="gg-link" href="#p30" onclick="return changeColor(this);"></a>撫、敉，撫也。<span class="jiazhu">撫，愛撫也。敉義見<span class="shu-ming">書</span>。○撫，音武。</span><span class="jianshu"><span class="yinwen">疏</span>「撫、敉，撫也」。○釋曰：皆憐撫也。<span class="shu-ming">方言</span>云：「宋衛邠陶之間謂愛曰撫。」故注云：「撫，愛撫也。」云「敉義見<span class="shu-ming">書</span>」者，<span class="shu-ming">大誥</span>云「予翼以于敉寧武圖功」之類是也。</span></p>
<p class="em2" id="p31"><a class="gg-link" href="#p31" onclick="return changeColor(this);"></a>臞、脙，瘠也。<span class="jiazhu">齊人謂瘠瘦爲脙。○臞，音衢。脙，音求。</span><span class="jianshu"><span class="yinwen">疏</span>「臞、脙，瘠也」。○釋曰：皆瘦瘠也。鄭玄<span class="shu-ming">周禮注</span>云：「瘦，臞。腐，敗。」郭云：「齊人謂瘠瘦爲脙。」</span></p>
<p class="em2" id="p32"><a class="gg-link" href="#p32" onclick="return changeColor(this);"></a>桄、熲，充也。<span class="jiazhu">皆充盛也。○熲，俱永反。</span><span class="jianshu"><span class="yinwen">疏</span>「桄、熲，充也」。○釋曰：孫叔然本恍作光。<span class="shu-ming">書</span>云：「光被四表。」<span class="shu-ming">說文</span>云熲是火光也。是皆充盛也。</span></p>
<p class="em2" id="p33"><a class="gg-link" href="#p33" onclick="return changeColor(this);"></a>屢、暱，亟也。<span class="jiazhu">親暱者亦數，亟亦數也。○亟，虛記切。</span><span class="jianshu"><span class="yinwen">疏</span>「屢、暱，亟也」。○釋曰：亟猶數也。<span class="shu-ming">詩·頌</span>曰：「屢豐年。」<span class="shu-ming">左傳</span>曰：「諸夏親暱。」親暱者，恩信必數。故注云：「親暱者亦數。」</span></p>
<p class="em2" id="p34"><a class="gg-link" href="#p34" onclick="return changeColor(this);"></a>靡、罔，無也。<span class="jianshu"><span class="yinwen">疏</span>「靡、罔，無也」。○釋曰：無，不有也。<span class="shu-ming">詩</span>云：「靡神不舉。」<span class="shu-ming">書</span>曰：「罔有攸赦。」皆是。</span></p>
<p class="em2" id="p35"><a class="gg-link" href="#p35" onclick="return changeColor(this);"></a>爽，差也。爽，忒也。<span class="jiazhu">皆謂用心差錯，不專一。○差，初加切。</span><span class="jianshu"><span class="yinwen">疏</span>「爽，差也。爽，忒也」。○釋曰：廣異言也。爽謂差錯，又爲忒變。孫炎曰：「忒，變雜不一。」郭云：「皆謂用心差錯，不專一。」<span class="shu-ming">詩·衛風</span>云：「女也不爽。」<span class="shu-ming">大雅·瞻卬</span>云：「鞫人忮忒。」</span></p>
<p class="em2" id="p36"><a class="gg-link" href="#p36" onclick="return changeColor(this);"></a>佴，貳也。<span class="jiazhu">佴次爲副貳。○佴，而志切。</span><span class="jianshu"><span class="yinwen">疏</span>「佴，貳也」。○釋曰：佴，次也。次即副貳之義。</span></p>
<p class="em2" id="p37"><a class="gg-link" href="#p37" onclick="return changeColor(this);"></a>劑、翦，齊也。<span class="jiazhu">南方人呼翦刀爲劑刀。○劑，即隨切。</span><span class="jianshu"><span class="yinwen">疏</span>「劑、翦，齊也」。○釋曰：皆爲齊截也。郭云：「南方人呼翦刀爲劑刀。」<span class="shu-ming">釋器</span>：「金鏃、翦羽謂之鏃。」</span></p>
<p class="em2" id="p38"><a class="gg-link" href="#p38" onclick="return changeColor(this);"></a>饙、餾，稔也。<span class="jiazhu">今呼𩛢飯爲饙，饙熟爲餾。○饙，音分。餾，力又切。</span><span class="jianshu"><span class="yinwen">疏</span>「饙、餾，稔也」。○釋曰：稔，熟也。孫炎曰：「蒸之曰饙，均之曰餾。」郭云：「今呼𩛢飯爲饙，饙熟爲餾。」<span class="shu-ming">說文</span>云：「饙，一蒸米也」。「餾，飯氣流也。」然則蒸米謂之饙，饙必餾而熟之。故言「饙、餾，稔也」。<span class="shu-ming">大雅·泂酌</span>云：「可以餴饎。」饙、餴音義同。</span></p>
<p class="em2" id="p39"><a class="gg-link" href="#p39" onclick="return changeColor(this);"></a>媵、將，送也。<span class="jiazhu"><span class="shu-ming">左傳</span>曰：「以媵秦穆姬。」<span class="shu-ming">詩</span>曰：「遠於將之。」○媵，以正切。</span><span class="jianshu"><span class="yinwen">疏</span>「媵、將，送也」。○釋曰：皆謂送行也。孫炎曰：「將行之送也。」注云「<span class="shu-ming">左傳</span>曰：以媵秦穆姬」者，案僖五年晉「執虞公及其大夫並伯，以媵秦穆姬」。杜注云：「秦穆姬，晉獻公女。送女曰媵，以屈辱之。」云「<span class="shu-ming">詩</span>曰：遠於將之」者，<span class="shu-ming">邶風·燕燕</span>衛莊姜送歸妾之詩也。</span></p>
<p class="em2" id="p40"><a class="gg-link" href="#p40" onclick="return changeColor(this);"></a>作、造，爲也。<span class="jianshu"><span class="yinwen">疏</span>「作、造，爲也」。○釋曰：謂營爲也。皆見<span class="shu-ming">鄭風·緇衣</span>篇。</span></p>
<p class="em2" id="p41"><a class="gg-link" href="#p41" onclick="return changeColor(this);"></a>餥、餱，食也。<span class="jiazhu"><span class="shu-ming">方言</span>云：「陳楚之間相呼食爲餥。」○餥，音非。餱，音候，呼或作謼同</span><span class="jianshu"><span class="yinwen">疏</span>「餥、餱，食也」。○釋曰：皆飯食也。</span><span class="jianshu">○注「<span class="shu-ming">方言</span>云：陳楚之間相呼食爲餥」者，案彼云：「餥、飵，食也。陳楚之內相謁而食麥饘謂之餥，楚曰飰。凡陳楚之郊、南楚之外相謁而餮或曰飰，或曰䬯。秦魯之際河陰之間曰䭡<span class="jiazhu">惡恨切</span>䭓<span class="jiazhu">五恨切</span>。此真秦語也。」<span class="shu-ming">大雅·公劉</span>云：「乃裹餱糧。」</span></p>
<p class="em2" id="p42"><a class="gg-link" href="#p42" onclick="return changeColor(this);"></a>鞫、究，窮也。<span class="jiazhu">皆窮盡也。見<span class="shu-ming">詩</span>。</span><span class="jianshu"><span class="yinwen">疏</span>「鞫、究，窮也」。○釋曰：皆窮盡也。<span class="shu-ming">大雅·雲漢</span>云：「鞫哉庶正。」<span class="shu-ming">小雅·節南山</span>云：「以究王訩。」</span></p>
<p class="em2" id="p43"><a class="gg-link" href="#p43" onclick="return changeColor(this);"></a>滷、矜、鹹，苦也。<span class="jiazhu">滷，苦地也。可矜憐者亦辛苦。苦即大鹹。</span><span class="jianshu"><span class="yinwen">疏</span>「滷、矜、鹹，苦也」。○釋曰：郭云「滷，苦地也」者，謂斥滷可煮鹽者。<span class="shu-ming">左傳</span>曰：「表淳鹵。」云「可矜憐者亦辛苦」者，<span class="shu-ming">小雅·鴻雁</span>云：「爰及矜人。」鄭箋云：「可憐之人謂貧窮者，是辛苦之人也。」云「苦即大鹹」者，釋經之鹹也。鹹殊極必苦，故以鹹爲苦也。</span></p>
<p class="em2" id="p44"><a class="gg-link" href="#p44" onclick="return changeColor(this);"></a>干、流，求也。<span class="jiazhu">詩曰：「左右流之。」</span><span class="jianshu"><span class="yinwen">疏</span>「干、流，求也」。○釋曰：皆求取也。<span class="shu-ming">論語</span>云：「子張學干祿。」</span><span class="jianshu">○注「<span class="shu-ming">詩</span>曰：左右流之」，<span class="shu-ming">周南·關睢</span>文也。</span></p>
<p class="em2" id="p45"><a class="gg-link" href="#p45" onclick="return changeColor(this);"></a>流，覃也。覃，延也。<span class="jiazhu">皆謂蔓延相被及。</span><span class="jianshu"><span class="yinwen">疏</span>「流，覃也。覃，延也」。○釋曰：轉相解也。皆謂蔓延相被及，水之流必相延及。<span class="shu-ming">詩·周南</span>云：「葛之覃兮。」</span></p>
<p class="em2" id="p46"><a class="gg-link" href="#p46" onclick="return changeColor(this);"></a>佻，偷也。<span class="jiazhu">謂苟且。○佻，音挑。</span><span class="jianshu"><span class="yinwen">疏</span>「佻，偷也」。○釋曰：<span class="shu-ming">小雅·鹿鳴</span>云：「視民不恌。」是也。李巡曰：「佻，偷薄之偷。」郭云：「謂苟且。」<span class="shu-ming">左傳</span>趙孟曰：「吾儕偷食，朝不謀夕，何其長也。」杜注云：「言欲苟免目前，不能念長久。」是謂偷爲苟且也。</span></p>
<p class="em2" id="p47"><a class="gg-link" href="#p47" onclick="return changeColor(this);"></a>潛，深也。潛、深，測也。<span class="jiazhu">測亦水深之別名。</span><span class="jianshu"><span class="yinwen">疏</span>「潛，深也。潛、深，測也」。○釋曰：轉相解也。<span class="shu-ming">詩</span>曰：「潛雖伏矣。」是深矣。潛、深又爲測。郭云：「測亦水深之別名。」</span></p>
<p class="em2" id="p48"><a class="gg-link" href="#p48" onclick="return changeColor(this);"></a>榖、鞠，生也。<span class="jiazhu"><span class="shu-ming">詩</span>曰：「榖則異室。」</span><span class="jianshu"><span class="yinwen">疏</span>「榖、鞠，生也」。○釋曰：皆生活也。</span><span class="jianshu">○注「<span class="shu-ming">詩</span>曰：榖則異室」者，<span class="shu-ming">王風·大車</span>篇文也。<span class="shu-ming">小雅·蓼莪</span>云：「母兮鞠我。」</span></p>
<p class="em2" id="p49"><a class="gg-link" href="#p49" onclick="return changeColor(this);"></a>啜，茹也。<span class="jiazhu">啜者，拾食。○茹，如庶切。</span><span class="jianshu"><span class="yinwen">疏</span>「啜，茹也。」○釋曰：<span class="shu-ming">說文</span>云：「啜，嘗也。」郭云：「啜者，拾食。」<span class="shu-ming">禮記·檀弓</span>云：「啜菽飲水。」<span class="shu-ming">大雅·蒸民</span>云：「柔則茹之。」<span class="shu-ming">方言</span>云：「茹，食也。吳越凡貪飲食者謂之茹。」</span></p>
<p class="em2" id="p50"><a class="gg-link" href="#p50" onclick="return changeColor(this);"></a>茹、虞，度也。<span class="jiazhu">皆測度也。<span class="shu-ming">詩</span>曰：「不可以茹。」○度，音鐸。</span><span class="jianshu"><span class="yinwen">疏</span>「茹、虞，度也」。○釋曰：皆謂測度也。</span><span class="jianshu">○注「<span class="shu-ming">詩</span>曰：不可以茹」者，<span class="shu-ming">邶風·柏舟</span>文也。<span class="shu-ming">左傳</span>曰：「備豫不虞。」</span></p>
<p class="em2" id="p51"><a class="gg-link" href="#p51" onclick="return changeColor(this);"></a>試、式，用也。<span class="jiazhu">皆見<span class="shu-ming">詩</span>、<span class="shu-ming">書</span>。</span><span class="jianshu"><span class="yinwen">疏</span>「試、式，用也」。○釋曰：皆任用也。</span><span class="jianshu">○注「皆見<span class="shu-ming">詩</span>、<span class="shu-ming">書</span>者，<span class="shu-ming">小雅·大東</span>云：「百僚是試。」<span class="shu-ming">雨無正</span>云：「庶曰式臧。」<span class="shu-ming">商書·盤庚</span>云「今予將試以汝遷」，又云「式敷民德」之類是也。</span></p>
<p class="em2" id="p52"><a class="gg-link" href="#p52" onclick="return changeColor(this);"></a>誥、誓，謹也。<span class="jiazhu">皆所以約勤謹戒眾。</span><span class="jianshu"><span class="yinwen">疏</span>「誥、誓，謹也」。○釋曰：皆謹敕也。以大義諭眾謂之誥。集將士而戒之曰誓。<span class="shu-ming">尚書</span>誥、誓之篇是也。故郭云：「皆所以約勤謹戒眾也。」</span></p>
<p class="em2" id="p53"><a class="gg-link" href="#p53" onclick="return changeColor(this);"></a>競、逐，彊也。<span class="jiazhu">皆自勉彊。○彊，巨丈反。</span><span class="jianshu"><span class="yinwen">疏</span>「競、逐，彊也」。○釋曰：皆自勉彊也。<span class="shu-ming">大雅·抑</span>篇云：「無競維人。」馳逐者亦彊梁也。</span></p>
<p class="em2" id="p54"><a class="gg-link" href="#p54" onclick="return changeColor(this);"></a>禦、圉，禁也。<span class="jiazhu">禁制。</span><span class="jianshu"><span class="yinwen">疏</span>「禦、圉，禁也」。○釋曰：皆謂禁制。<span class="shu-ming">小雅·棠棣</span>云：「外禦其務。」養馬曰圉，亦所以禁制。故皆爲禁也。</span></p>
<p class="em2" id="p55"><a class="gg-link" href="#p55" onclick="return changeColor(this);"></a>窒、薶，塞也。<span class="jiazhu">謂塞孔穴。○窒，豬乙切。</span><span class="jianshu"><span class="yinwen">疏</span>「窒、薶，塞也」。○釋曰：皆謂堙塞孔穴。<span class="shu-ming">豳風·七月</span>云：「穹窒熏鼠。」<span class="shu-ming">大宗伯</span>云：「以貍沈祭山林川澤。」是其類也。</span></p>
<p class="em2" id="p56"><a class="gg-link" href="#p56" onclick="return changeColor(this);"></a>黼、黻，彰也。<span class="jiazhu">黼文如斧，黻文如兩己相背。○黼，音甫。黻，音弗。</span><span class="jianshu"><span class="yinwen">疏</span>「黼、黻，彰也」。○釋曰：彰，明也。言文采著明也。</span><span class="jianshu">○注「黼文如斧，黻文如兩己相背」者，<span class="shu-ming">考工記</span>云：「白與黑謂之黼，黑與青謂之黻。」<span class="shu-ming">釋器</span>云：「斧謂之黼。」蓋半白半黑，似斧刃白而身黑。黻謂以青黑線剌繡爲兩己字相背。黼取能斷，黻取善惡相背。</span></p>
<p class="em2" id="p57"><a class="gg-link" href="#p57" onclick="return changeColor(this);"></a>膺、身，親也。<span class="jiazhu">謂躬親。</span><span class="jianshu"><span class="yinwen">疏</span>「膺、身，親也」。○釋曰：服膺、身先皆謂躬親也。</span></p>
<p class="em2" id="p58"><a class="gg-link" href="#p58" onclick="return changeColor(this);"></a>愷悌，發也。<span class="jiazhu">發，發行也。<span class="shu-ming">詩</span>曰：「齊子愷悌。」</span><span class="jianshu"><span class="yinwen">疏</span>「愷悌，發也」。○釋曰：謂發明而行也。</span><span class="jianshu">○注「<span class="shu-ming">詩</span>曰：齊子愷悌」者，<span class="shu-ming">齊風·載驅</span>篇文也。毛傳云：「言文姜於是樂易然。」鄭箋云：「此愷悌猶言發夕也。」豈，讀當爲闓。弟，古文<span class="shu-ming">尚書</span>以弟爲圛。圛，明也。然則郭云「發，發行也」，是用鄭箋爲說。</span></p>
<p class="em2" id="p59"><a class="gg-link" href="#p59" onclick="return changeColor(this);"></a>髦士，官也。<span class="jiazhu">取俊士，令居官。</span><span class="jianshu"><span class="yinwen">疏</span>「髦士，官也」。○釋曰：下士髦俊也。士者，男子之人大號。言取俊士令居官也。<span class="shu-ming">大雅·棫樸</span>云：「髦士攸宜。」是也。</span></p>
<p class="em2" id="p60"><a class="gg-link" href="#p60" onclick="return changeColor(this);"></a>畯，農夫也。<span class="jiazhu">今之嗇夫是也。○畯，音俊。</span><span class="jianshu"><span class="yinwen">疏</span>「畯，農夫也」。○釋曰：田畯，一曰農夫。孫炎曰：「農夫，田官也。」皆謂主田大夫也。<span class="shu-ming">小雅·甫田</span>云：「田畯至喜。」鄭箋云：「田畯司嗇，今之嗇夫也。」此注云「今之嗇夫是也」。然則田畯，田官，在田司主稼穡，故謂之司嗇。漢及東晉亦有此官，謂之嗇夫。故鄭、郭皆云今之嗇夫也。</span></p>
<p class="em2" id="p61"><a class="gg-link" href="#p61" onclick="return changeColor(this);"></a>蓋、割，裂也。<span class="jiazhu">蓋，未詳。</span><span class="jianshu"><span class="yinwen">疏</span>「蓋、割，裂也」。○釋曰：割謂以刀裂之也。</span></p>
<p class="em2" id="p62"><a class="gg-link" href="#p62" onclick="return changeColor(this);"></a>邕、支，載也。<span class="jiazhu">皆方俗語，亦未詳。</span><span class="jianshu"><span class="yinwen">疏</span>「邕、支，載也」。○釋曰：謝氏云：「邕，字又作擁。」釋云：「擁者，護之載。」郭云「皆方俗語，亦未詳」。</span></p>
<p class="em2" id="p63"><a class="gg-link" href="#p63" onclick="return changeColor(this);"></a>諈諉，累也。<span class="jiazhu">以事相屬累爲諈諉。○諈，竹睡切。累，劣偽切。諉，女諈切。</span><span class="jianshu"><span class="yinwen">疏</span>「諈諉，累也」。○釋曰：謂相累及也。孫炎曰：「楚人曰諈，秦人曰諉。」郭云：「以事相屬累爲諈諉。」</span></p>
<p class="em2" id="p64"><a class="gg-link" href="#p64" onclick="return changeColor(this);"></a>漠、察，清也。<span class="jiazhu">皆清明。</span><span class="jianshu"><span class="yinwen">疏</span>「漠、察，清也」。○釋曰：樊光云：「漠然，清貌。察，明也。」是皆清明也。</span></p>
<p class="em2" id="p65"><a class="gg-link" href="#p65" onclick="return changeColor(this);"></a>庇、庥，蔭也。<span class="jiazhu">今俗語呼樹蔭爲庥。</span><span class="jianshu"><span class="yinwen">疏</span>「庇、庥，蔭也」。○釋曰：舍人曰：「庇，蔽也。庥，依止也。」郭云：「今俗語呼樹蔭爲庥。」又七年<span class="shu-ming">左傳</span>云：「葛藟猶能庇其本根。」</span></p>
<p class="em2" id="p66"><a class="gg-link" href="#p66" onclick="return changeColor(this);"></a>榖、履，祿也。<span class="jiazhu"><span class="shu-ming">書</span>曰：「既富方榖。」<span class="shu-ming">詩</span>曰：「福履將之。」</span><span class="jianshu"><span class="yinwen">疏</span>「榖、履，祿也」。○釋曰：皆福祿也。<span class="shu-ming">孝經援神契</span>云：「祿者，錄也。取上所以敬錄接下，下所以敬錄事上。」</span><span class="jianshu">○注「<span class="shu-ming">書</span>云：既富方榖」者，<span class="shu-ming">洪范</span>文。云「<span class="shu-ming">詩</span>曰：福履將之」者，<span class="shu-ming">周南·樛木</span>文也。</span></p>
<p class="em2" id="p67"><a class="gg-link" href="#p67" onclick="return changeColor(this);"></a>履，禮也。<span class="jiazhu">禮可以履行，見<span class="shu-ming">易</span>。</span><span class="jianshu"><span class="yinwen">疏</span>「履，禮也」。○釋曰：履又爲禮也。</span><span class="jianshu">○注「禮可以履行，見<span class="shu-ming">易</span>」者，<span class="shu-ming">敘卦</span>云：「物畜然後有禮，故受之以履。」韓康伯云：「履者，禮也。」</span></p>
<p class="em2" id="p68"><a class="gg-link" href="#p68" onclick="return changeColor(this);"></a>隱，占也。<span class="jiazhu">隱度。</span><span class="jianshu"><span class="yinwen">疏</span>「隱，占也」。○釋曰：占者，視兆以知吉凶也。必先隱度，故曰「隱，占也」。</span></p>
<p class="em2" id="p69"><a class="gg-link" href="#p69" onclick="return changeColor(this);"></a>逆，迎也。<span class="jianshu"><span class="yinwen">疏</span>「逆，迎也」。○釋曰：謂迎迓。<span class="shu-ming">周書·顧命</span>云：「逆子釗于南門之外。」</span></p>
<p class="em2" id="p70"><a class="gg-link" href="#p70" onclick="return changeColor(this);"></a>憯，曾也。<span class="jiazhu">發語辭。見<span class="shu-ming">詩</span>。○憯，音慘。</span><span class="jianshu"><span class="yinwen">疏</span>「憯，曾也」。○釋曰：憯猶言曾也。曾，則也。皆發語辭。郭云「見<span class="shu-ming">詩</span>」者，<span class="shu-ming">小雅·節南山</span>云「憯莫懲嗟」、<span class="shu-ming">衛風·河廣</span>云「曾不崇朝」之類是也。</span></p>
<p class="em2" id="p71"><a class="gg-link" href="#p71" onclick="return changeColor(this);"></a>增，益也。<span class="jiazhu">今江東通言增。</span><span class="jianshu"><span class="yinwen">疏</span>「增，益也」。○釋曰：謂饒益也。郭云：「今江東通言增。」</span></p>
<p class="em2" id="p72"><a class="gg-link" href="#p72" onclick="return changeColor(this);"></a>窶，貧也。<span class="jiazhu">謂貧陋。○窶，求矩切</span><span class="jianshu"><span class="yinwen">疏</span>「窶，貧也」。○釋曰：窶者，無禮也。貧者，無財也。由其無財以爲禮。郭云：「謂貧陋。」<span class="shu-ming">邶風·北門</span>云：「終窶且貧。」</span></p>
<p class="em2" id="p73"><a class="gg-link" href="#p73" onclick="return changeColor(this);"></a>薆，隱也。<span class="jiazhu">謂隱蔽。○薆，音愛。</span><span class="jianshu"><span class="yinwen">疏</span>「薆，隱也」。○釋曰：薆鄣即隱蔽也。</span></p>
<p class="em2" id="p74"><a class="gg-link" href="#p74" onclick="return changeColor(this);"></a>僾，唈也。<span class="jiazhu">嗚唈短氣，皆見<span class="shu-ming">詩</span>。○僾，音愛。唈，烏合切。</span><span class="jianshu"><span class="yinwen">疏</span>「僾，唈也」。○釋曰：孫炎曰：「心唈也。」郭云：「嗚唈短氣，皆見<span class="shu-ming">詩</span>。」<span class="shu-ming">大雅·桑柔</span>云：「亦孔之僾。」是也。</span></p>
<p class="em2" id="p75"><a class="gg-link" href="#p75" onclick="return changeColor(this);"></a>基，經也。<span class="jiazhu">基業所以自經營。</span>基，設也。<span class="jiazhu">亦爲造設。</span><span class="jianshu"><span class="yinwen">疏</span>「基，經也。基，設也。」○釋曰：基，牆下土也。又詁爲始作事，謀始必經綸也。郭云：「基業所以自經營。」又爲造設。</span></p>
<p class="em2" id="p76"><a class="gg-link" href="#p76" onclick="return changeColor(this);"></a>祺，祥也。<span class="jiazhu">謂徵祥。</span>祺，吉也。<span class="jiazhu">祥吉之先見。</span><span class="jianshu"><span class="yinwen">疏</span>「祺，祥也。祺，吉也。」○釋曰：舍人曰：「祺福之祥，謂徵祥也。」祥即吉之先見者也，故又爲吉。<span class="shu-ming">大雅·行韋</span>云：「壽考維祺。」</span></p>
<p class="em2" id="p77"><a class="gg-link" href="#p77" onclick="return changeColor(this);"></a>兆，域也。<span class="jiazhu">謂塋界。</span><span class="jianshu"><span class="yinwen">疏</span>「兆，域也」。○釋曰：謂塋墓界域也。<span class="shu-ming">孝經</span>曰：「卜其宅兆。」<span class="shu-ming">廣雅</span>云：「兆，葬地也。」<span class="shu-ming">士喪禮</span>云：「筮宅，塚人營之。」鄭注云：「宅，葬居也。」然則筮得吉兆，經營之以爲界域也。</span></p>
<p class="em2" id="p78"><a class="gg-link" href="#p78" onclick="return changeColor(this);"></a>肈，敏也。<span class="jiazhu"><span class="shu-ming">書</span>曰：「肇牽車牛。」</span><span class="jianshu"><span class="yinwen">疏</span>「肈，敏也」。○釋曰：謂敏疾也。「<span class="shu-ming">書</span>曰：肇牽車牛」者，<span class="shu-ming">周書·酒誥</span>文也。</span></p>
<p class="em2" id="p79"><a class="gg-link" href="#p79" onclick="return changeColor(this);"></a>挾，藏也。<span class="jiazhu">今江東通言挾。○挾，音葉。</span><span class="jianshu"><span class="yinwen">疏</span>「挾，藏也」。○釋曰：謂隱藏物也。郭云：「今江東通言挾。」<span class="shu-ming">史記</span>：「秦有挾書之律。」</span></p>
<p class="em2" id="p80"><a class="gg-link" href="#p80" onclick="return changeColor(this);"></a>浹，徹也。<span class="jiazhu">謂沾徹。○浹，音接。</span><span class="jianshu"><span class="yinwen">疏</span>「浹，徹也」。○釋曰：言潤澤浹洽，相沾徹也。</span></p>
<p class="em2" id="p81"><a class="gg-link" href="#p81" onclick="return changeColor(this);"></a>替，廢也。替，滅也。<span class="jiazhu">亦爲滅絕。</span><span class="jianshu"><span class="yinwen">疏</span>「替，廢也。替，滅也」。○釋曰：替謂廢已也。<span class="shu-ming">小雅·楚茨</span>云：「子子孫孫，勿替引之。」是也。替又爲絕滅。</span></p>
<p class="em2" id="p82"><a class="gg-link" href="#p82" onclick="return changeColor(this);"></a>速，徵也。徵，召也。<span class="jiazhu"><span class="shu-ming">易</span>曰：「不速之客。」</span><span class="jianshu"><span class="yinwen">疏</span>「速，徵也。徵，召也」。○釋曰：轉相解也，皆謂呼召。</span><span class="jianshu">○注「<span class="shu-ming">易</span>曰：不速之客」者，<span class="shu-ming">需卦·上六</span>爻辭也。</span></p>
<p class="em2" id="p83"><a class="gg-link" href="#p83" onclick="return changeColor(this);"></a>琛，寶也。<span class="jiazhu"><span class="shu-ming">詩</span>曰：「來獻其琛。」○琛，敷金切。</span><span class="jianshu"><span class="yinwen">疏</span>「琛，寶也」。○釋曰：謂珍寶也。舍人曰：「美寶曰琛。」</span><span class="jianshu">○注「<span class="shu-ming">詩</span>曰：來獻其琛」者，<span class="shu-ming">魯頌·泮水</span>文也。</span></p>
<p class="em2" id="p84"><a class="gg-link" href="#p84" onclick="return changeColor(this);"></a>探，試也。<span class="jiazhu">刺探嘗試。</span><span class="jianshu"><span class="yinwen">疏</span>「探，試也」。○釋曰：試謂嘗之也。<span class="shu-ming">論語</span>云：「見不善如探湯。」郭云：「刺探嘗試。」</span></p>
<p class="em2" id="p85"><a class="gg-link" href="#p85" onclick="return changeColor(this);"></a>髦，選也。<span class="jiazhu">俊士之選。</span>髦，俊也。<span class="jiazhu">士中之俊，如毛中之髦。</span><span class="jianshu"><span class="yinwen">疏</span>「髦，選也。髦，俊也」。○釋曰：廣異言也。毛中之長毫曰髦，士之俊選者借譬爲名焉。故郭云：「士中之俊，如毛中之髦。」</span></p>
<p class="em2" id="p86"><a class="gg-link" href="#p86" onclick="return changeColor(this);"></a>俾，職也。<span class="jiazhu">使供職。</span><span class="jianshu"><span class="yinwen">疏</span>「俾，職也」。○釋曰：俾詁爲使言，任使供職也。</span></p>
<p class="em2" id="p87"><a class="gg-link" href="#p87" onclick="return changeColor(this);"></a>紕，飾也。<span class="jiazhu">謂緣飾，見<span class="shu-ming">詩</span>。○紕，音備。</span><span class="jianshu"><span class="yinwen">疏</span>「紕，飾也」。○釋曰：「謂緣飾，見<span class="shu-ming">詩</span>」者，<span class="shu-ming">鄘風·干旄</span>云：「素絲紕之。」是也。</span></p>
<p class="em2" id="p88"><a class="gg-link" href="#p88" onclick="return changeColor(this);"></a>淩，栗也。<span class="jiazhu">淩懅戰慄。○淩音淩。</span>栗，慼也。<span class="jiazhu">戰慄者憂慼。</span><span class="jianshu"><span class="yinwen">疏</span>「淩，栗也。栗，慼也」。○釋曰：轉相解也。<span class="shu-ming">埤蒼</span>云：淩，栗也。郭云：「淩懅戰慄」，則淩、陵音義同。栗又爲慼。郭云：「戰慄者憂慼。」<span class="shu-ming">秦風·黃鳥</span>云：「惴惴其栗。」</span></p>
<p class="em2" id="p89"><a class="gg-link" href="#p89" onclick="return changeColor(this);"></a>蠲，明也。<span class="jiazhu">蠲，清明貌</span>茅，明也。<span class="jiazhu"><span class="shu-ming">左傳</span>曰：「前茅慮無。」</span>明，朗也。<span class="jianshu"><span class="yinwen">疏</span>「蠲明」至「朗也」。○釋曰：郭云：「蠲，清明貌。」樊光云：「蠲除垢穢，使令清明。」茅亦明也。舍人曰：「茅昧之明也。」「<span class="shu-ming">左傳</span>云：前茅慮無」者，宣十二年傳文也。杜注：「慮無，如今軍行前有斥候伏，皆持以絳及白爲幡，見騎賊舉絳幡，見步賊舉白幡，備慮有無也。茅，明也。」或曰：時楚以茅爲旌識，明即融朗也。</span></p>
<p class="em2" id="p90"><a class="gg-link" href="#p90" onclick="return changeColor(this);"></a>猷，圖也。<span class="jiazhu"><span class="shu-ming">周官</span>曰「以猷鬼神祗」，謂圖畫。</span>猷，若也。<span class="jiazhu"><span class="shu-ming">詩</span>曰：「實命不猷。」</span><span class="jianshu"><span class="yinwen">疏</span>「猷，圖也。猷，若也」。○釋曰：猷謂圖畫，又爲若，若，如也。<span class="shu-ming">周禮</span>曰「以猷鬼神祗」者，<span class="shu-ming">春宮</span>「凡以神仕者，掌三辰之法，以猷鬼神示之居，辯其名物」是也。「<span class="shu-ming">詩</span>曰：實命不猷」者，<span class="shu-ming">召南·小星</span>文也。</span></p>
<p class="em2" id="p91"><a class="gg-link" href="#p91" onclick="return changeColor(this);"></a>偁，舉也。<span class="jiazhu"><span class="shu-ming">書</span>曰：「偁爾戈。」</span><span class="jianshu"><span class="yinwen">疏</span>「偁，舉也」。○釋曰：謂興舉也。</span><span class="jianshu">○注「偁爾戈」者，<span class="shu-ming">周書·牧誓</span>文也。</span></p>
<p class="em2" id="p92"><a class="gg-link" href="#p92" onclick="return changeColor(this);"></a>稱，好也。<span class="jiazhu">物稱人意亦爲好。</span><span class="jianshu"><span class="yinwen">疏</span>「稱，好也」。○釋曰：謂好物。郭云：「物稱人意亦爲好。」</span></p>
<p class="em2" id="p93"><a class="gg-link" href="#p93" onclick="return changeColor(this);"></a>坎、律，銓也。<span class="jiazhu"><span class="shu-ming">易·坎卦</span>主法。法律皆所以銓量輕重。</span><span class="jianshu"><span class="yinwen">疏</span>「坎、律，銓也」。○釋曰：謂銓量也。樊光曰：「坎，水也。」水性平，律亦平，銓亦平。郭云「<span class="shu-ming">易·坎卦</span>主法」者，<span class="shu-ming">說卦</span>云：「坎爲水，水準，故主法。」云「法律皆所以銓量輕重」者，<span class="shu-ming">白虎通</span>云：「水之爲言準也。」<span class="shu-ming">律厤志</span>云：「繩直生準，準正則平衡而鈞權矣。」又曰：「權衡者，衡，平也；權，重也。衡所以任權而鈞物平輕重也，本起於黃鍾之重。一龠容千二百黍，重十二銖，兩之爲兩。兩者，兩黃鍾律之重。」是「法律皆所以銓量輕重」也。</span></p>
<p class="em2" id="p94"><a class="gg-link" href="#p94" onclick="return changeColor(this);"></a>矢，誓也。<span class="jiazhu">相約誓。</span><span class="jianshu"><span class="yinwen">疏</span>「矢，誓也」。○釋曰：相約誓也。<span class="shu-ming">鄘風·柏舟</span>云：「之死矢靡它。」</span></p>
<p class="em2" id="p95"><a class="gg-link" href="#p95" onclick="return changeColor(this);"></a>舫，舟也。<span class="jiazhu">並兩船。</span><span class="jianshu"><span class="yinwen">疏</span>「舫，舟也」。○釋曰：謂並兩船。<span class="shu-ming">釋水</span>曰：「大夫方舟。」</span></p>
<p class="em2" id="p96"><a class="gg-link" href="#p96" onclick="return changeColor(this);"></a>泳，遊也。<span class="jiazhu">潛行遊水底。</span><span class="jianshu"><span class="yinwen">疏</span>「泳，遊也」。○釋曰：謂潛行遊水底也。<span class="shu-ming">邶風·谷風</span>云：「泳之遊之。」</span></p>
<p class="em2" id="p97"><a class="gg-link" href="#p97" onclick="return changeColor(this);"></a>迨，及也。<span class="jiazhu">東齊曰迨。</span><span class="jianshu"><span class="yinwen">疏</span>「迨，及也」。○釋曰：謂相及也。</span><span class="jianshu">○注「東齊曰迨」者，<span class="shu-ming">方言</span>文也。</span></p>
<p class="em2" id="p98"><a class="gg-link" href="#p98" onclick="return changeColor(this);"></a>冥，幼也。<span class="jiazhu">幼稚者冥昧。</span><span class="jianshu"><span class="yinwen">疏</span>「冥，幼也」。○釋曰：謂幼少也。郭云：「幼稚者冥昧。」<span class="shu-ming">小雅·斯干</span>云：「噦噦其冥。」</span></p>
<p class="em2" id="p99"><a class="gg-link" href="#p99" onclick="return changeColor(this);"></a>降，下也。<span class="jianshu"><span class="yinwen">疏</span>「降，下也」。○釋曰：<span class="shu-ming">召南·草蟲</span>云：「我心則降。」</span></p>
<p class="em2" id="p100"><a class="gg-link" href="#p100" onclick="return changeColor(this);"></a>傭，均也。<span class="jiazhu">齊等。○傭，敕容切。</span><span class="jianshu"><span class="yinwen">疏</span>「傭，均也」。○釋曰：謂齊等也。<span class="shu-ming">小雅·節南山</span>云：「昊天不傭。」</span></p>
<p class="em2" id="p101"><a class="gg-link" href="#p101" onclick="return changeColor(this);"></a>彊，暴也。<span class="jiazhu">彊梁淩暴。</span><span class="jianshu"><span class="yinwen">疏</span>「強，暴也」。○釋曰：彊梁者，好淩暴於物。<span class="shu-ming">詩</span>敘云：「彊暴之男。」</span></p>
<p class="em2" id="p102"><a class="gg-link" href="#p102" onclick="return changeColor(this);"></a>宨，肆也。<span class="jiazhu">輕宨者，好放肆。</span>肆，力也。<span class="jiazhu">肆，極力。</span><span class="jianshu"><span class="yinwen">疏</span>「宨，肆也。肆，力也」。○釋曰：宨，輕也。肆，放也。輕宨者，好放肆。肆又爲極力。</span></p>
<p class="em2" id="p103"><a class="gg-link" href="#p103" onclick="return changeColor(this);"></a>俅，戴也。<span class="jiazhu"><span class="shu-ming">詩</span>曰：「載弁俅俅。」</span><span class="jianshu"><span class="yinwen">疏</span>「俅，戴也」。○釋曰：謂頭戴也。</span><span class="jianshu">○注「<span class="shu-ming">詩</span>曰：載弁俅俅」者，<span class="shu-ming">周頌·絲衣</span>文也。</span></p>
<p class="em2" id="p104"><a class="gg-link" href="#p104" onclick="return changeColor(this);"></a>瘞，幽也。<span class="jiazhu">幽亦薶也。</span><span class="jianshu"><span class="yinwen">疏</span>「瘞，幽也」。○釋曰：皆謂薶藏。</span></p>
<p class="em2" id="p105"><a class="gg-link" href="#p105" onclick="return changeColor(this);"></a>氂，罽也。<span class="jiazhu">毛氂所以爲罽。○氂，音離。罽，音計。</span><span class="jianshu"><span class="yinwen">疏</span>「氂，罽也」。○釋曰：毛氂所以爲罽。舍人曰：「氂謂毛罽也。胡人續羊毛而作衣。」然則罽者，織毛爲之，若今之毛氍毹，以衣馬之帶鞅也。</span></p>
<p class="em2" id="p106"><a class="gg-link" href="#p106" onclick="return changeColor(this);"></a>烘，燎也。<span class="jiazhu">燒燎。</span>煁，烓也。<span class="jiazhu">今之三隅灶。見<span class="shu-ming">詩</span>。○燎，音料。煁，市針切。烓，頃。</span><span class="jianshu"><span class="yinwen">疏</span>「烘，燎也。煁，烓也」。○釋曰：舍人曰：「烘，以火燎也。煁，烓灶也。」郭云：烘謂燒燎；煁，今之三隅灶也。然則烓者，無釜之灶，其上燃火謂之烘，本爲此灶上以然火照物，若今之火爐也。</span><span class="jianshu">○注云「見<span class="shu-ming">詩</span>」者，<span class="shu-ming">小雅·白華</span>云：「樵彼桑薪，卬烘於煁。」是也。</span></p>
<p class="em2" id="p107"><a class="gg-link" href="#p107" onclick="return changeColor(this);"></a>陪，朝也。<span class="jiazhu">陪位爲朝。</span><span class="jianshu"><span class="yinwen">疏</span>「陪，朝也」。○釋曰：臣見君曰朝，朝之列位必陪重。是「陪位爲朝」也。</span></p>
<p class="em2" id="p108"><a class="gg-link" href="#p108" onclick="return changeColor(this);"></a>康，苛也。<span class="jiazhu">謂苛刻。○苛，音何。</span><span class="jianshu"><span class="yinwen">疏</span>「康，苛也」。○釋曰：注「謂苛刻」，案苛者毒草名，爲政刻急者取譬焉。<span class="shu-ming">禮記</span>孔子曰：「苛政猛於虎。」苛名康者，以康安也。苛刻者心安之。<span class="shu-ming">左傳</span>曰：「州吁阻兵而安忍」，其類也。</span></p>
<p class="em2" id="p109"><a class="gg-link" href="#p109" onclick="return changeColor(this);"></a>樊，藩也。<span class="jiazhu">謂藩籬。</span><span class="jianshu"><span class="yinwen">疏</span>「樊，藩也」。○釋曰：孫炎曰：「樊圃之藩也。」郭曰：「謂藩籬。」藩以細木爲之。<span class="shu-ming">齊風·東方未明</span>云：「折柳樊圃。」<span class="shu-ming">小雅·青蠅</span>云：「營營青蠅，止於榛。」毛傳云：「棘榛所以爲藩。」是也。</span></p>
<p class="em2" id="p110"><a class="gg-link" href="#p110" onclick="return changeColor(this);"></a>賦，量也。<span class="jiazhu">賦稅所以評量。</span><span class="jianshu"><span class="yinwen">疏</span>「賦，量也」。○釋曰：謂賦稅也。郭云：「賦稅所以評量。」<span class="shu-ming">方言</span>云：「平均，賦也。燕之北鄙，東齊北郊，凡相賦斂謂之平均。」是評量也。</span></p>
<p class="em2" id="p111"><a class="gg-link" href="#p111" onclick="return changeColor(this);"></a>粻，糧也。<span class="jiazhu">今江東通言粻。</span><span class="jianshu"><span class="yinwen">疏</span>「粻，糧也」。○釋曰：謂粻食也。郭云：「今江東通言粻。」<span class="shu-ming">王制</span>云：「五十異粻。」</span></p>
<p class="em2" id="p112"><a class="gg-link" href="#p112" onclick="return changeColor(this);"></a>庶，侈也。<span class="jiazhu">庶者眾多爲奢侈。</span>庶，幸也。<span class="jiazhu">庶幾僥倖。</span><span class="jianshu"><span class="yinwen">疏</span>「庶，侈也。庶，幸也」。○釋曰：富庶者多奢侈。郭云：「庶者眾多爲奢侈。」<span class="shu-ming">書</span>曰：「祿不期侈。」庶又爲幸望。郭云：「庶幾僥倖。」僥者，求見親禦也。幸與倖通用之。</span></p>
<p class="em2" id="p113"><a class="gg-link" href="#p113" onclick="return changeColor(this);"></a>築，拾也。<span class="jiazhu">謂拾掇。○築，音竹。</span><span class="jianshu"><span class="yinwen">疏</span>「築，拾也」。○釋曰：拾謂拾掇。<span class="shu-ming">金縢</span>云：「凡大木所偃，盡起而築之。」馬融云：「起其木，拾其禾。」</span></p>
<p class="em2" id="p114"><a class="gg-link" href="#p114" onclick="return changeColor(this);"></a>奘，駔也。<span class="jiazhu">今江東呼大爲駔，駔猶粗也。○奘，徂朗切。駔，音租。</span><span class="jianshu"><span class="yinwen">疏</span>「奘，駔也」。○釋曰：皆謂大也。秦晉謂大爲奘。郭云：「今江東呼大爲駔，駔猶粗也。」</span></p>
<p class="em2" id="p115"><a class="gg-link" href="#p115" onclick="return changeColor(this);"></a>集，會也。<span class="jianshu"><span class="yinwen">疏</span>「集，會也」。○釋曰：<span class="shu-ming">說文</span>云：集若「群鳥在林木之上」，故曰集，指事也。故經典通謂聚會爲集。</span></p>
<p class="em2" id="p116"><a class="gg-link" href="#p116" onclick="return changeColor(this);"></a>舫，泭也。<span class="jiazhu">水中𥴖筏。○泭，音孚。</span><span class="jianshu"><span class="yinwen">疏</span>「舫，泭也」。○釋曰：孫炎曰：「舫，水中爲泭筏也。」郭云：「水中𥴖筏。」<span class="shu-ming">方言</span>云：「泭謂之𥴖。𥴖謂之筏。筏，秦晉之通語也。」<span class="shu-ming">周南·漢廣</span>云：「不可方思。」<span class="shu-ming">論語</span>云：「乘桴浮於海。」注云：「桴，編竹木，大曰栰，小曰桴。」是也。舫、方、泭、桴音義同。</span></p>
<p class="em2" id="p117"><a class="gg-link" href="#p117" onclick="return changeColor(this);"></a>洵，均也。<span class="jiazhu">謂調均。</span>洵，𪚕也。<span class="jiazhu">未詳。</span><span class="jianshu"><span class="yinwen">疏</span>「洵，均也。洵，龕也」。○釋曰：李巡曰：「洵，遍之均也。」郭云：「謂調均。」<span class="shu-ming">大雅·桑柔</span>云：「苑彼桑柔，其下侯旬。」毛傳云：「旬言陰均也。」然則洵、旬音義同。洵又爲𪚕，未詳。</span></p>
<p class="em2" id="p118"><a class="gg-link" href="#p118" onclick="return changeColor(this);"></a>逮，遝也。<span class="jiazhu">今荊楚人皆云遝。○遝，音沓。</span><span class="jianshu"><span class="yinwen">疏</span>「逮，遝也」。○釋曰：亦謂相及，方俗語異耳。郭云：「今荊楚人皆云遝。」</span></p>
<p class="em2" id="p119"><a class="gg-link" href="#p119" onclick="return changeColor(this);"></a>是，則也。<span class="jiazhu">是事可法則。</span><span class="jianshu"><span class="yinwen">疏</span>「是，則也」。○釋曰：是不非，則法效也。郭云「是事可法則」，言不非之事，乃可爲人法則。</span></p>
<p class="em2" id="p120"><a class="gg-link" href="#p120" onclick="return changeColor(this);"></a>畫，形也。<span class="jiazhu">畫者爲形象。</span><span class="jianshu"><span class="yinwen">疏</span>「畫，形也」。○釋曰：郭云：「畫者爲形象。」<span class="shu-ming">考工記</span>云：「畫繪之事，……土以黃，其象方，天時變，火以圜，山以章，水以龍，鳥獸蛇。」是畫者爲形象也。</span></p>
<p class="em2" id="p121"><a class="gg-link" href="#p121" onclick="return changeColor(this);"></a>賑，富也。<span class="jiazhu">謂隱賑富有。○賑，之忍反。</span><span class="jianshu"><span class="yinwen">疏</span>「賑，富也」。○釋曰：皆豐財也。郭云：「謂隱賑富有。」</span></p>
<p class="em2" id="p122"><a class="gg-link" href="#p122" onclick="return changeColor(this);"></a>局，分也。<span class="jiazhu">謂分部。○分，部問切。</span><span class="jianshu"><span class="yinwen">疏</span>「局，分也」。○釋曰：成十六年<span class="shu-ming">左傳</span>云：「離局，奸也。」杜注云：「遠其部曲爲離局。」</span></p>
<p class="em2" id="p123"><a class="gg-link" href="#p123" onclick="return changeColor(this);"></a>懠，怒也。<span class="jiazhu"><span class="shu-ming">詩</span>曰：「天之方懠。」音薺。</span><span class="jianshu"><span class="yinwen">疏</span>「懠，怒也」。○釋曰：舍人曰：「懠，怒聲也。」郭云「<span class="shu-ming">詩</span>曰：天之方懠」者，<span class="shu-ming">大雅·版</span>篇文也。</span></p>
<p class="em2" id="p124"><a class="gg-link" href="#p124" onclick="return changeColor(this);"></a>僁，聲也。<span class="jiazhu">謂聲音。○僁，音屑。</span><span class="jianshu"><span class="yinwen">疏</span>「僁，聲也」。○釋曰：郭云：「謂聲音。」言聲音僁僁然也。</span></p>
<p class="em2" id="p125"><a class="gg-link" href="#p125" onclick="return changeColor(this);"></a>葵，揆也。<span class="jiazhu"><span class="shu-ming">詩</span>曰：「天子葵之。」</span>揆，度也。<span class="jiazhu">商度。○度，徒各切。</span><span class="jianshu"><span class="yinwen">疏</span>「葵，揆也。揆，度也」。○釋曰：轉相解也。皆謂商度法。「<span class="shu-ming">詩</span>曰：天子葵之」者，<span class="shu-ming">小雅·采菽</span>文也。<span class="shu-ming">鄘風·定之方中</span>云：「揆之以日。」</span></p>
<p class="em2" id="p126"><a class="gg-link" href="#p126" onclick="return changeColor(this);"></a>逮，及也。<span class="jianshu"><span class="yinwen">疏</span>「逮，及也」。○釋曰：亦謂相及也。<span class="shu-ming">大雅·桑柔</span>云：「荓云不逮。」</span></p>
<p class="em2" id="p127"><a class="gg-link" href="#p127" onclick="return changeColor(this);"></a>惄，饑也。<span class="jiazhu">惄然饑意</span><span class="jianshu"><span class="yinwen">疏</span>「惄，饑也」。○釋曰：李巡云：「惄，宿不食之饑也。」郭云：「惄然饑意。」<span class="shu-ming">周南·汝墳</span>云：「惄如調饑。」毛傳云：「惄，饑意也。」鄭箋釋云：「惄，思也。」然則惄之爲訓本爲思耳。但饑之思食，意又惄然，故又以爲饑。惄是饑之意，非饑之狀。故郭及毛傳皆言「饑意」。鄭箋以爲思，義相接成也。</span></p>
<p class="em2" id="p128"><a class="gg-link" href="#p128" onclick="return changeColor(this);"></a>眕，重也。<span class="jiazhu">謂厚重，見<span class="shu-ming">左傳</span>。○眕，之忍切。</span><span class="jianshu"><span class="yinwen">疏</span>「眕，重也」。○釋曰：「謂厚重，見<span class="shu-ming">左傳</span>」者，隱三年衛大夫石碏曰：「夫寵而不驕，驕而能降，降而不憾，憾而能眕者，鮮矣。」杜注云：「如此者少也。降其身則必恨，恨則思亂，不能自安自重。」是也。</span></p>
<p class="em2" id="p129"><a class="gg-link" href="#p129" onclick="return changeColor(this);"></a>獵，虐也。<span class="jiazhu">淩獵暴虐。</span><span class="jianshu"><span class="yinwen">疏</span>「獵，虐也」。○釋曰：獵謂從禽也必暴害於物，故云虐。郭云：「淩獵暴虐。」</span></p>
<p class="em2" id="p130"><a class="gg-link" href="#p130" onclick="return changeColor(this);"></a>土，田也。<span class="jiazhu">別二名。</span><span class="jianshu"><span class="yinwen">疏</span>「土，田也」。○釋曰：別地之二名也。<span class="shu-ming">白虎通</span>云：「中央者土，土主吐舍萬物，上之爲言吐也。」<span class="shu-ming">釋名</span>云：「土，乙耕者曰田。田者填也，五稼填滿其中也。」</span></p>
<p class="em2" id="p131"><a class="gg-link" href="#p131" onclick="return changeColor(this);"></a>戍，遏也。<span class="jiazhu">戍守所以止寇賊。</span><span class="jianshu"><span class="yinwen">疏</span>「戍，遏也」。○釋曰：遏，止也。郭云：「戍守所以止寇賊。」<span class="shu-ming">春秋</span>：公子買戍衛。</span></p>
<p class="em2" id="p132"><a class="gg-link" href="#p132" onclick="return changeColor(this);"></a>師，人也。<span class="jiazhu">謂人眾。</span><span class="jianshu"><span class="yinwen">疏</span>「師，人也」。○釋曰：師，眾也。<span class="shu-ming">周禮·大司馬</span>：「二千五百人爲師。」故郭云：「謂人眾。」</span></p>
<p class="em2" id="p133"><a class="gg-link" href="#p133" onclick="return changeColor(this);"></a>硈，鞏也。<span class="jiazhu">硈然堅固。○硈，苦角切。</span><span class="jianshu"><span class="yinwen">疏</span>「硈，鞏也」。○釋曰：謂牢固。<span class="shu-ming">易·文言</span>云：「確乎其不可拔。」又<span class="shu-ming">革卦·初九</span>云：「鞏用黃牛之革。」若如此說，硈<span class="jiazhu">苦學切</span>當從告。<span class="shu-ming">說文</span>別有硈，苦八切，石堅也。字雖小異，其義則同。</span></p>
<p class="em2" id="p134"><a class="gg-link" href="#p134" onclick="return changeColor(this);"></a>棄，忘也。<span class="jianshu"><span class="yinwen">疏</span>「棄，忘也」。○釋曰：心遺忘。<span class="shu-ming">小雅·谷風</span>云：「棄我如遺。」</span></p>
<p class="em2" id="p135"><a class="gg-link" href="#p135" onclick="return changeColor(this);"></a>囂，閑也。<span class="jiazhu">囂然，閒暇貌。○囂，丘力切。</span>謀，心也。<span class="jiazhu">謀慮以心。</span>獻，聖也。<span class="jiazhu">諡法曰：「聰明睿智曰獻。」</span><span class="jianshu"><span class="yinwen">疏</span>「囂閑」至「聖也」。○釋曰：郭云：「<span class="shu-ming">諡法</span>曰：聰明睿智曰獻。」<span class="shu-ming">諡法</span>者，周書篇名也。</span></p>
<p class="em2" id="p136"><a class="gg-link" href="#p136" onclick="return changeColor(this);"></a>里，邑也。<span class="jiazhu">謂邑居。</span><span class="jianshu"><span class="yinwen">疏</span>「里，邑也」。○釋曰：謂邑居也。<span class="shu-ming">論語</span>云：「里仁爲美。」<span class="shu-ming">王制</span>云：「凡居民，量地以制邑。」</span></p>
<p class="em2" id="p137"><a class="gg-link" href="#p137" onclick="return changeColor(this);"></a>襄，除也。<span class="jiazhu"><span class="shu-ming">詩</span>曰：「不可襄。」</span><span class="jianshu"><span class="yinwen">疏</span>「襄，除也」。○釋曰：謂除去也。</span><span class="jianshu">○注「<span class="shu-ming">詩</span>曰：不可襄」者，<span class="shu-ming">鄘風·牆有茨</span>文也。</span></p>
<p class="em2" id="p138"><a class="gg-link" href="#p138" onclick="return changeColor(this);"></a>振，古也。<span class="jiazhu"><span class="shu-ming">詩</span>曰：「振古如茲。」猶云久若此。</span><span class="jianshu"><span class="yinwen">疏</span>「振，古也」。○釋曰：言久故也。</span><span class="jianshu">○注「<span class="shu-ming">詩</span>曰：振古如茲，猶言久若此」者，案<span class="shu-ming">周頌·載芟</span>云：「匪今斯今，振古如茲。」毛傳云：「振，自也。」鄭箋云：「振亦古也。言修德行禮，莫不獲報，乃古古而如此，所由來者久，非適今時。」是也。</span></p>
<p class="em2" id="p139"><a class="gg-link" href="#p139" onclick="return changeColor(this);"></a>懟，怨也。<span class="jiazhu">○懟音隊。</span><span class="jianshu"><span class="yinwen">疏</span>「懟，怨也」。○釋曰：謂怨振。<span class="shu-ming">左傳</span>曰：「以死誰懟。」</span></p>
<p class="em2" id="p140"><a class="gg-link" href="#p140" onclick="return changeColor(this);"></a>縭，介也。<span class="jiazhu">縭者，系。介猶閡。○縭，音離。</span><span class="jianshu"><span class="yinwen">疏</span>「縭，介也」。○釋曰：郭云「縭者，系。介猶閡」，以釋水云：「縭，緌也。」緌系著則介閡也。</span></p>
<p class="em2" id="p141"><a class="gg-link" href="#p141" onclick="return changeColor(this);"></a>號，謼也。<span class="jiazhu">今江東皆言謼。○號，音毫。謼，火胡切。</span><span class="jianshu"><span class="yinwen">疏</span>「號，謼也」。○釋曰：謂叫謼也。<span class="shu-ming">小雅·賓之初筵</span>云：「載號載呶。」郭云：「今江東皆言謼。」</span></p>
<p class="em2" id="p142"><a class="gg-link" href="#p142" onclick="return changeColor(this);"></a>凶，咎也。<span class="jianshu"><span class="yinwen">疏</span>「凶，咎也」。○釋曰：謂咎惡也。通見<span class="shu-ming">詩</span>、<span class="shu-ming">書</span>。</span></p>
<p class="em2" id="p143"><a class="gg-link" href="#p143" onclick="return changeColor(this);"></a>苞，稹也。<span class="jiazhu">今人呼物叢緻者爲稹。</span><span class="jianshu"><span class="yinwen">疏</span>「苞，稹也」。○釋曰：郭云：「今人呼物叢緻者爲稹。」孫炎曰：「物叢生曰苞。」齊人名曰稹。」<span class="shu-ming">唐風·鴇羽</span>云：「集於苞栩。」毛傳云：「苞，稹。」鄭箋云：「稹者，根相迫迮梱緻。」亦謂叢生也。</span></p>
<p class="em2" id="p144"><a class="gg-link" href="#p144" onclick="return changeColor(this);"></a>逜，寤也。<span class="jiazhu">相於寤。○逜，音寤。</span><span class="jianshu"><span class="yinwen">疏</span>「逜，寤也」。○釋曰：逜謂相干也。寐而覺之曰寤。郭云：「相干寤。」</span></p>
<p class="em2" id="p145"><a class="gg-link" href="#p145" onclick="return changeColor(this);"></a>顁，題也。<span class="jiazhu">題，額也。<span class="shu-ming">詩</span>曰：「麟之定。」○顁，了佞切。</span><span class="jianshu"><span class="yinwen">疏</span>「顁，題也」。○釋曰：皆謂額也。</span><span class="jianshu">○注「<span class="shu-ming">詩</span>曰：麟之定」者，<span class="shu-ming">周南·麟之趾</span>文也。</span></p>
<p class="em2" id="p146"><a class="gg-link" href="#p146" onclick="return changeColor(this);"></a>猷、肯，可也。<span class="jiazhu"><span class="shu-ming">詩</span>曰：「猷來無棄。」肯，今通言。</span><span class="jianshu"><span class="yinwen">疏</span>「猷、肯，可也」。○釋曰：皆肯可也。</span><span class="jianshu">○注「<span class="shu-ming">詩</span>曰：猷來無棄」者，<span class="shu-ming">魏風·陟岵</span>文也。「肯，今通言」者，<span class="shu-ming">邶風·終風</span>云：「惠然肯來。」是也。</span></p>
<p class="em2" id="p147"><a class="gg-link" href="#p147" onclick="return changeColor(this);"></a>務，侮也。<span class="jiazhu"><span class="shu-ming">詩</span>曰：「外禦其侮。」</span><span class="jianshu"><span class="yinwen">疏</span>「務，侮也」。○釋曰：謂輕侮也。</span><span class="jianshu">○注「<span class="shu-ming">詩</span>曰：外禦其侮」，<span class="shu-ming">小雅·棠棣</span>文也。</span></p>
<p class="em2" id="p148"><a class="gg-link" href="#p148" onclick="return changeColor(this);"></a>貽，遺也。<span class="jiazhu">相歸遺。○遺，唯季切。</span><span class="jianshu"><span class="yinwen">疏</span>「貽，遺也」。○釋曰：謂相歸遺。<span class="shu-ming">詩</span>云：「貽我握椒。」</span></p>
<p class="em2" id="p149"><a class="gg-link" href="#p149" onclick="return changeColor(this);"></a>貿，買也。<span class="jiazhu">廣二名。</span><span class="jianshu"><span class="yinwen">疏</span>「貿，買也」。○釋曰：貿，市也。又爲買。郭云：「廣二名。」<span class="shu-ming">詩</span>云：「抱布貿絲。」</span></p>
<p class="em2" id="p150"><a class="gg-link" href="#p150" onclick="return changeColor(this);"></a>賄，財也。<span class="jianshu"><span class="yinwen">疏</span>「賄，財也」。○釋曰：財帛總名賄。<span class="shu-ming">周禮·塚宰職</span>云：「商賈阜通貨賄。」鄭注云：「布帛曰賄。」</span></p>
<p class="em2" id="p151"><a class="gg-link" href="#p151" onclick="return changeColor(this);"></a>甲，狎也。<span class="jiazhu">謂習狎。</span><span class="jianshu"><span class="yinwen">疏</span>「甲，狎也」。○釋曰：謂狎習也。<span class="shu-ming">衛風·芄蘭</span>云：「能不我甲。」<span class="shu-ming">左傳</span>曰：「水濡，民狎而玩之。」</span></p>
<p class="em2" id="p152"><a class="gg-link" href="#p152" onclick="return changeColor(this);"></a>菼，騅也。菼，薍也。<span class="jiazhu"><span class="shu-ming">詩</span>曰：「毳衣如菼。」菼草色如騅，在青白之間。○菼，他敢切。薍，五患切。</span><span class="jianshu"><span class="yinwen">疏</span>「菼，騅也。菼，薍也」。○釋曰：廣異言也。</span><span class="jianshu">○注「<span class="shu-ming">詩</span>曰：毳衣如菼」者，<span class="shu-ming">王風·大車</span>文也。毛傳云：「菼，騅也，蘆之初生者也。」鄭箋云：「菼，薍也。」以傳解菼色，未辨草名，故定之也。郭云「菼草色如騅，在青白之間」者，以<span class="shu-ming">釋畜</span>云「蒼白雜毛騅」故也。</span></p>
<p class="em2" id="p153"><a class="gg-link" href="#p153" onclick="return changeColor(this);"></a>粲，餐也。<span class="jiazhu">今河北人呼食爲餐。○餐音孫。</span><span class="jianshu"><span class="yinwen">疏</span>「粲，餐也」。○釋曰：謂餐食也。郭云：「今河北人呼食爲粲。」<span class="shu-ming">鄭風·緇衣</span>云：「還予授子之粲兮。」鄭箋云：「自館還，在埰地之都，我則設餐以授之，愛之，欲飲食之。」</span></p>
<p class="em2" id="p154"><a class="gg-link" href="#p154" onclick="return changeColor(this);"></a>渝，變也。<span class="jiazhu">謂變易。</span><span class="jianshu"><span class="yinwen">疏</span>「渝，變也」。○釋曰：謂變易也。詩曰：「赦命不渝。」</span></p>
<p class="em2" id="p155"><a class="gg-link" href="#p155" onclick="return changeColor(this);"></a>宜，肴也。<span class="jiazhu"><span class="shu-ming">詩</span>曰：「與子宜之。」</span><span class="jianshu"><span class="yinwen">疏</span>「宜，肴也」。○釋曰：謂肴饌也。李巡曰：「飲酒之肴也。」</span><span class="jianshu">○注「<span class="shu-ming">詩</span>曰：與子宜之」者，<span class="shu-ming">鄭風·女曰雞鳴</span>文也。</span></p>
<p class="em2" id="p156"><a class="gg-link" href="#p156" onclick="return changeColor(this);"></a>夷，悅也。<span class="jiazhu"><span class="shu-ming">詩</span>曰：「我心則夷。」</span><span class="jianshu"><span class="yinwen">疏</span>「夷，悅也」。○釋曰：謂喜悅也。</span><span class="jianshu">○注「<span class="shu-ming">詩</span>曰：我心則夷」者，<span class="shu-ming">召南·草蟲</span>文。</span></p>
<p class="em2" id="p157"><a class="gg-link" href="#p157" onclick="return changeColor(this);"></a>顛，頂也。<span class="jiazhu">頭上。</span><span class="jianshu"><span class="yinwen">疏</span>「顛，頂也」。○釋曰：謂頭上也。<span class="shu-ming">詩</span>曰：「有馬白顛。」</span></p>
<p class="em2" id="p158"><a class="gg-link" href="#p158" onclick="return changeColor(this);"></a>耋，老也。<span class="jiazhu">八十爲耋。○耋，音迭。</span><span class="jianshu"><span class="yinwen">疏</span>「耋，老也」。○釋曰：耋，鐵也。孫炎曰：「老人面如鐵色。」郭云：「八十爲耋。」<span class="shu-ming">詩·秦風·車鄰</span>云：「逝者其耋。」毛傳云：「八十曰耋。」<span class="shu-ming">易·離卦</span>云：「大耋之嗟。」鄭注云：「年逾七十。」僖九年<span class="shu-ming">左傳</span>曰：「伯舅耋老。」服虔云：「七十曰耋。」此及<span class="shu-ming">詩傳</span>言八十曰耋者，耋有七十、八十，無正文也。<span class="shu-ming">詩</span>以仕者七十致事。仕者慮己之耋，欲得早致事，故以爲八十。此用<span class="shu-ming">詩傳</span>爲說，故與之同。</span></p>
<p class="em2" id="p159"><a class="gg-link" href="#p159" onclick="return changeColor(this);"></a>輶，輕也。<span class="jiazhu"><span class="shu-ming">詩</span>曰：「德輶如毛。」○輶，音酋。</span><span class="jianshu"><span class="yinwen">疏</span>「輶，輕也」。○釋曰：謂輕微也。</span><span class="jianshu">○注「<span class="shu-ming">詩</span>曰：德輶如毛」者，<span class="shu-ming">大雅·烝民</span>文。</span></p>
<p class="em2" id="p160"><a class="gg-link" href="#p160" onclick="return changeColor(this);"></a>俴，淺也。<span class="jiazhu"><span class="shu-ming">詩</span>曰：「小戎俴收。」○俴，音踐。</span><span class="jianshu"><span class="yinwen">疏</span>「俴，淺也」。○釋曰：謂淺近。</span><span class="jianshu">○注「<span class="shu-ming">詩</span>曰：小戎俴收」者，<span class="shu-ming">秦風·小戎</span>文也。</span></p>
<p class="em2" id="p161"><a class="gg-link" href="#p161" onclick="return changeColor(this);"></a>綯，絞也。<span class="jiazhu">糾絞繩索。○綯，音陶。</span><span class="jianshu"><span class="yinwen">疏</span>「綯，絞也」。○釋曰：謂糾繩索也。李巡曰：「綯，繩之絞也。」<span class="shu-ming">豳風·七月</span>云：「宵爾索綯。」</span></p>
<p class="em2" id="p162"><a class="gg-link" href="#p162" onclick="return changeColor(this);"></a>訛，化也。<span class="jiazhu"><span class="shu-ming">詩</span>曰：「四國是訛。」</span><span class="jianshu"><span class="yinwen">疏</span>「訛，化也」。○釋曰：匡正之化也。</span><span class="jianshu">○注「<span class="shu-ming">詩</span>曰：四國是訛」者，<span class="shu-ming">豳風·破斧</span>文。</span></p>
<p class="em2" id="p163"><a class="gg-link" href="#p163" onclick="return changeColor(this);"></a>跋，躐也。<span class="jiazhu"><span class="shu-ming">詩</span>曰：「狼跋其胡。」</span>疐，跲也。<span class="jiazhu"><span class="shu-ming">詩</span>曰：「載疐其尾。」○躐音獵。疐音致。跲，其葉切。</span><span class="jianshu"><span class="yinwen">疏</span>「跋，躐也。疐，跲也」。○釋曰：李巡曰：「跋前行曰躐跲，卻頓曰疐。」</span><span class="jianshu">○注「<span class="shu-ming">詩</span>云：狼跋其胡，載疐其尾」者，<span class="shu-ming">豳風·狼跋</span>文也。<span class="shu-ming">說文</span>云：「跋、蹎，丁千切；跲，躓，竹二切。躓即疐也。然則跋與疐皆是顛倒之類。以跋爲躐者，謂跋其胡而倒躓耳。毛傳云：「老狼有胡」，謂領下垂胡：「進則躐其胡」，謂躐胡而前倒也；「退則跲其尾」，謂卻頓而倒於尾上也。</span></p>
<p class="em2" id="p164"><a class="gg-link" href="#p164" onclick="return changeColor(this);"></a>烝，塵也。<span class="jiazhu">人眾所以生塵埃。</span><span class="jianshu"><span class="yinwen">疏</span>「烝，塵也」。○釋曰：孫炎曰：「烝，物久之塵。」<span class="shu-ming">小雅·南有嘉魚</span>云：「烝然罩罩。」郭云：「人眾所以生塵埃。」</span></p>
<p class="em2" id="p165"><a class="gg-link" href="#p165" onclick="return changeColor(this);"></a>戎，相也。<span class="jiazhu">相佐助。</span><span class="jianshu"><span class="yinwen">疏</span>「戎，相也」。○釋曰：相，如字，注同。一云相助也，息亮切，故注云「相佐助」也。</span></p>
<p class="em2" id="p166"><a class="gg-link" href="#p166" onclick="return changeColor(this);"></a>飫，私也。<span class="jiazhu">宴飲之私。</span><span class="jianshu"><span class="yinwen">疏</span>「飫，私也」。○釋曰：孫炎曰：「飫，非公朝，私飲酒也。」郭云：「宴飲之私。」<span class="shu-ming">小雅·棠棣</span>云：「飲酒之飫。」毛傳云：「飫，私也。不脫屨升堂謂之飫。」鄭箋云：「私者，圖非常之事。若議大疑於堂，則有飫禮焉。聽朝爲公。」<span class="shu-ming">周語</span>曰：「王公立飫。」</span></p>
<p class="em2" id="p167"><a class="gg-link" href="#p167" onclick="return changeColor(this);"></a>孺，屬也。<span class="jiazhu">謂親屬</span><span class="jianshu"><span class="yinwen">疏</span>「孺，屬也」。○釋曰：李巡云：「孺，骨肉相親屬也。」<span class="shu-ming">棠棣</span>云：「和樂且孺。」毛傳云：「九族會曰和。孺，屬也。」鄭箋云：「屬者，昭穆相次序。」</span></p>
<p class="em2" id="p168"><a class="gg-link" href="#p168" onclick="return changeColor(this);"></a>幕，暮也。<span class="jiazhu">幕然暮夜。</span><span class="jianshu"><span class="yinwen">疏</span>「幕，暮也」。○釋曰：幕然暮夜也。</span></p>
<p class="em2" id="p169"><a class="gg-link" href="#p169" onclick="return changeColor(this);"></a>煽，熾也。熾，盛也。<span class="jiazhu">互相訓。煽義見<span class="shu-ming">詩</span>。</span><span class="jianshu"><span class="yinwen">疏</span>「煽，熾也。熾，盛也」。○釋曰：轉相解也。皆嬖寵熾盛也。</span><span class="jianshu">○注「煽義見<span class="shu-ming">詩</span>」者，<span class="shu-ming">小雅·十月之交</span>云：「豔妻煽方處。」</span></p>
<p class="em2" id="p170"><a class="gg-link" href="#p170" onclick="return changeColor(this);"></a>柢，本也。<span class="jiazhu">謂根本。○柢，音帝。</span><span class="jianshu"><span class="yinwen">疏</span>「柢，本也」。○釋曰：謂根本也。<span class="shu-ming">周禮·其瑞</span>云：「四圭有邸。」鄭司農云：「於中央爲璧，圭者其四面，一玉俱成。」即引此文云：「邸，本也。圭本著於璧，故四圭有邸，圭末四出故也。」又曰：「兩圭有邸。」後鄭云：「僢而同邸。」皆謂本也。柢、邸音義同。</span></p>
<p class="em2" id="p171"><a class="gg-link" href="#p171" onclick="return changeColor(this);"></a>窕，閒也。<span class="jiazhu">窈窕閒隙。○閒，音閑。</span><span class="jianshu"><span class="yinwen">疏</span>「窕，閒也」。○釋曰：窈窕閒隙也。<span class="shu-ming">詩·周南·關雎</span>云：「窈窕淑女。」毛傳云：「窈窕幽閒。」鄭箋云：「幽閒深宮。」皆謂淑女所處之宮，形狀窈窕然。</span></p>
<p class="em2" id="p172"><a class="gg-link" href="#p172" onclick="return changeColor(this);"></a>淪，率也。<span class="jiazhu">相率使。</span><span class="jianshu"><span class="yinwen">疏</span>「淪，率也」。○釋曰：謂相牽率。郭云：「相率使。」<span class="shu-ming">小雅·雨無正</span>云：「無淪胥以鋪。」</span></p>
<p class="em2" id="p173"><a class="gg-link" href="#p173" onclick="return changeColor(this);"></a>罹，毒也。<span class="jiazhu">憂思慘毒。</span><span class="jianshu"><span class="yinwen">疏</span>「罹，毒也」。○釋曰：釋詁云：「罹，憂也。」郭云：「憂思慘毒。」<span class="shu-ming">小雅·小弁</span>云：「我獨於罹。」</span></p>
<p class="em2" id="p174"><a class="gg-link" href="#p174" onclick="return changeColor(this);"></a>檢，同也。<span class="jiazhu">模範同等。</span><span class="jianshu"><span class="yinwen">疏</span>「檢，同也」。○釋曰：檢模範也。郭云：「模範同等。」<span class="shu-ming">說文</span>云：「書署也。」</span></p>
<p class="em2" id="p175"><a class="gg-link" href="#p175" onclick="return changeColor(this);"></a>郵，過也。<span class="jiazhu">道路所經過。</span><span class="jianshu"><span class="yinwen">疏</span>「郵，過也」。○釋曰：郵謂郵亭。過，經過也。郭云：「道路所經過。」<span class="shu-ming">郊特牲</span>云：「郵表啜。」</span></p>
<p class="em2" id="p176"><a class="gg-link" href="#p176" onclick="return changeColor(this);"></a>遜，遯也。<span class="jiazhu">謂逃去。</span><span class="jianshu"><span class="yinwen">疏</span>「遜，遯也」。○釋曰：謂逃去也。<span class="shu-ming">春秋</span>莊元年：「夫人姜氏孫于齊。」<span class="shu-ming">公羊傳</span>曰：「孫者何？孫猶孫也。內諱奔，謂之孫。」<span class="shu-ming">榖梁傳</span>曰：「孫之爲言猶孫，諱奔也。」</span></p>
<p class="em2" id="p177"><a class="gg-link" href="#p177" onclick="return changeColor(this);"></a>斃，踣也。<span class="jiazhu">前覆。</span>僨，僵也。<span class="jiazhu">卻偃。○斃，音弊。踣，蒲北切。僨，音糞。僵，音姜。</span><span class="jianshu"><span class="yinwen">疏</span>「斃，踣也。僨，僵也」。○釋曰：前卻、顛倒之名也。斃又謂之踣，皆前覆也。<span class="shu-ming">檀弓</span>云：「射之斃。」鄭注云：「斃，僕也。」然則又爲僕。僨謂之僵，皆仰偃也。<span class="shu-ming">左傳</span>曰：「鄭伯之車僨於濟。」</span></p>
<p class="em2" id="p178"><a class="gg-link" href="#p178" onclick="return changeColor(this);"></a>畛，殄也。<span class="jiazhu">謂殄絕。</span><span class="jianshu"><span class="yinwen">疏</span>「畛，殄也」。○釋曰：謂畛絕也。<span class="shu-ming">周頌·載芟</span>云：「徂隰徂畛。」毛傳曰：「畛，場也。」<span class="shu-ming">地官·遂人</span>云：「十夫有溝，溝上有畛。」則畛謂地畔之徑路也。至此而易之，故以畛爲場。易則地絕，故得爲畛。</span></p>
<p class="em2" id="p179"><a class="gg-link" href="#p179" onclick="return changeColor(this);"></a>曷，盍也。<span class="jiazhu">盍，何不。</span><span class="jianshu"><span class="yinwen">疏</span>「曷，盍也」。○釋曰：郭云：「盍，何不也。」<span class="shu-ming">論語</span>曰：「盍各言爾志。」</span></p>
<p class="em2" id="p180"><a class="gg-link" href="#p180" onclick="return changeColor(this);"></a>虹，潰也。<span class="jiazhu">謂潰敗。○潰，音會。</span><span class="jianshu"><span class="yinwen">疏</span>「虹，潰也」。○釋曰：潰敗，亂也。<span class="shu-ming">大雅·抑</span>篇云：「實虹小子。」<span class="shu-ming">召旻</span>云：「蟊賊內訌。」</span></p>
<p class="em2" id="p181"><a class="gg-link" href="#p181" onclick="return changeColor(this);"></a>隌，闇也。<span class="jiazhu">隌然，冥貌。○隌，音唵。闇，音隌。</span><span class="jianshu"><span class="yinwen">疏</span>「隌，闇也」。○釋曰：謂冥昧也。郭云：「隌然，冥貌。」</span></p>
<p class="em2" id="p182"><a class="gg-link" href="#p182" onclick="return changeColor(this);"></a>䵑，膠也。<span class="jiazhu">膠，黏䵑。○䵑，女乙切。</span><span class="jianshu"><span class="yinwen">疏</span>「䵑，膠也」。○釋曰：膠，黏䵑也。<span class="shu-ming">方言</span>云：「䵑、𪏮，黏也。齊魯青徐、自關而東，或曰䵑，或曰𪏮。」</span></p>
<p class="em2" id="p183"><a class="gg-link" href="#p183" onclick="return changeColor(this);"></a>孔，甚也。厥，其也。戛，禮也。<span class="jiazhu">謂常禮。</span><span class="jianshu"><span class="yinwen">疏</span>「孔甚」至「禮也」。○釋曰：孔，甚。厥，其。通見<span class="shu-ming">詩</span>、<span class="shu-ming">書</span>。<span class="shu-ming">釋訓</span>云：「戛，常也。」故郭云「謂常禮」。</span></p>
<p class="em2" id="p184"><a class="gg-link" href="#p184" onclick="return changeColor(this);"></a>闍，台也。<span class="jiazhu">城門台。○闍，音都。</span><span class="jianshu"><span class="yinwen">疏</span>「闍，台也」。○釋曰：謂城門台也。<span class="shu-ming">鄭風</span>云：「出其闉闍。」毛傳云：「闉，曲城也。闍，城台也。」</span></p>
<p class="em2" id="p185"><a class="gg-link" href="#p185" onclick="return changeColor(this);"></a>囚，拘也。<span class="jiazhu">謂拘執。</span><span class="jianshu"><span class="yinwen">疏</span>「囚，拘也」。○釋曰：謂拘執也。<span class="shu-ming">月令</span>云：「挺重囚。」<span class="shu-ming">左傳</span>曰：「南冠而縶者，楚囚也。」縶則拘執也。</span></p>
<p class="em2" id="p186"><a class="gg-link" href="#p186" onclick="return changeColor(this);"></a>攸，所也。展，適也。<span class="jiazhu">得自申展，皆適意。</span><span class="jianshu"><span class="yinwen">疏</span>「攸，所也。展，適也」。○釋曰：<span class="shu-ming">易</span>曰：「利有攸往。」郭云：得自申展者，皆適意也。</span></p>
<p class="em2" id="p187"><a class="gg-link" href="#p187" onclick="return changeColor(this);"></a>鬱，氣也。<span class="jiazhu">鬱然，氣出。</span><span class="jianshu"><span class="yinwen">疏</span>「鬱，氣也」。○釋曰：鬱然氣出也。謂鬱蒸之氣也。</span></p>
<p class="em2" id="p188"><a class="gg-link" href="#p188" onclick="return changeColor(this);"></a>宅，居也。<span class="jianshu"><span class="yinwen">疏</span>「宅，居也」。○釋曰：謂居處也。<span class="shu-ming">大雅·文王有聲</span>云：「宅是鎬京。」</span></p>
<p class="em2" id="p189"><a class="gg-link" href="#p189" onclick="return changeColor(this);"></a>休，慶也。<span class="jianshu"><span class="yinwen">疏</span>「休，慶也」。○釋曰：謂嘉慶也。<span class="shu-ming">商頌</span>曰：「何天之休。」</span></p>
<p class="em2" id="p190"><a class="gg-link" href="#p190" onclick="return changeColor(this);"></a>祈，叫也。<span class="jiazhu">祈，祭者叫呼而請事。</span><span class="jianshu"><span class="yinwen">疏</span>「祈，叫也」。○釋曰：祈猶禱也，求也。<span class="shu-ming">春官·大祝</span>：「掌六祝之辭以祈福祥，求永貞。」郭云：「祈，祭者叫呼而請事。」</span></p>
<p class="em2" id="p191"><a class="gg-link" href="#p191" onclick="return changeColor(this);"></a>濬、幽，深也。<span class="jiazhu">濬亦深也。</span>哲，智也。<span class="jianshu"><span class="yinwen">疏</span>「濬幽」至「智也」。○釋曰：舍人曰：「濬，下之深也。哲，人智也。」郭云：「濬亦深也。」<span class="shu-ming">虞書·舜典</span>云：「濬哲文明。」孔安國云：「舜有深智。」言其智之深，所知不淺近也。</span></p>
<p class="em2" id="p192"><a class="gg-link" href="#p192" onclick="return changeColor(this);"></a>弄，玩也。<span class="jianshu"><span class="yinwen">疏</span>「弄，玩也」。○釋曰：謂玩好也。<span class="shu-ming">小雅·斯干</span>云：「載弄之璋。」鄭箋云：「玩以璋者，欲其比德焉。」</span></p>
<p class="em2" id="p193"><a class="gg-link" href="#p193" onclick="return changeColor(this);"></a>尹，正也。<span class="jiazhu">謂官正也。</span>皇、匡，正也。<span class="jiazhu">詩曰：「四國是皇。」</span><span class="jianshu"><span class="yinwen">疏</span>「尹正」至「匡正也」。○釋曰：正，長也。郭云：「謂官正也。」言爲一官之長也。<span class="shu-ming">周書·君陳</span>曰：「尹茲東郊。」皇，君成之正。匡，救諫之正。<span class="shu-ming">孝經</span>云：「匡救其惡。」</span><span class="jianshu">○注「<span class="shu-ming">詩</span>曰：四國是皇」者，<span class="shu-ming">豳風·破斧</span>文也。</span></p>
<p class="em2" id="p194"><a class="gg-link" href="#p194" onclick="return changeColor(this);"></a>服，整也。<span class="jiazhu">服禦之令齊整。</span><span class="jianshu"><span class="yinwen">疏</span>「服，整也」。○釋曰：謂整治也。郭云：「服禦之令齊整。」<span class="shu-ming">周南·葛覃</span>云：「服之無斁。」</span></p>
<p class="em2" id="p195"><a class="gg-link" href="#p195" onclick="return changeColor(this);"></a>聘，問也。<span class="jiazhu">見<span class="shu-ming">榖梁傳</span>。</span><span class="jianshu"><span class="yinwen">疏</span>「聘，問也」。○釋曰：問謂存省之，對而言之，則「聘，問」異。<span class="shu-ming">周禮·大行人</span>云：「時聘以結諸侯之好，間問以諭諸侯之德。」又曰：「凡諸侯之邦交，歲相問也，殷相聘也。」<span class="shu-ming">聘禮</span>云：「小聘曰問。」是異也。散而言之皆謂相存省，故此云「聘，問也」。</span><span class="jianshu">○注「見<span class="shu-ming">榖梁傳</span>」者，按隱九年」春，天王使南季來聘」，<span class="shu-ming">榖梁傳</span>曰：「南，氏姓也。季，字也。聘，問也。」是其事。</span></p>
<p class="em2" id="p196"><a class="gg-link" href="#p196" onclick="return changeColor(this);"></a>愧，慙也。<span class="jianshu"><span class="yinwen">疏</span>「愧，慚也」。○釋曰：謂慚恥也。<span class="shu-ming">小爾雅</span>云：「不直失節謂之慚。慚，愧也。面慚曰戁，心慚曰恧，體慚曰逡。」<span class="shu-ming">方言</span>云：「悔、㥾<span class="jiazhu">音匿</span>、𧹞，慚也。晉曰悔，或曰㥾，秦晉之間凡愧而見上謂之𧹞，梁宋曰㥾。」又云：「㥏<span class="jiazhu">音腆</span>恧<span class="jiazhu">女六切</span>，慚也。荊楊青徐之間曰㥏，若梁益秦晉之間言心內慚矣。山之東西自愧曰恧，趙魏之間謂之䎵<span class="jiazhu">音密，亦音秘。</span></span></p>
<p class="em2" id="p197"><a class="gg-link" href="#p197" onclick="return changeColor(this);"></a>殛，誅也。<span class="jiazhu"><span class="shu-ming">書</span>曰：「鯀則殛死。」○殛，紀力切。</span><span class="jianshu"><span class="yinwen">疏</span>「殛，誅也」。○釋曰：謂誅責。</span><span class="jianshu">○注「<span class="shu-ming">書</span>曰：鯀則殛死」者，<span class="shu-ming">周書·洪范</span>文。</span></p>
<p class="em2" id="p198"><a class="gg-link" href="#p198" onclick="return changeColor(this);"></a>克，能也。翌，明也。<span class="jiazhu"><span class="shu-ming">書</span>曰：「翌日乃瘳。」</span><span class="jianshu"><span class="yinwen">疏</span>「克，能也。翌，明也」。○釋曰：克，能。通見<span class="shu-ming">書</span>傳。</span><span class="jianshu">○注「<span class="shu-ming">書</span>曰：翌日乃瘳」者，<span class="shu-ming">周書·金縢</span>文。</span></p>
<p class="em2" id="p199"><a class="gg-link" href="#p199" onclick="return changeColor(this);"></a>訩，訟也。<span class="jiazhu">言訩譊。</span><span class="jianshu"><span class="yinwen">疏</span>「訩，訟也」。○釋曰：多爭訟。郭云：「言訩譊。」譊即讙譊。<span class="shu-ming">小雅·節南山</span>云：「降此鞫訩。」</span></p>
<p class="em2" id="p200"><a class="gg-link" href="#p200" onclick="return changeColor(this);"></a>晦，冥也。奔，走也。逡，退也。<span class="jiazhu"><span class="shu-ming">外傳</span>曰：「已復於事而逡。」○冥，亡定切。</span><span class="jianshu"><span class="yinwen">疏</span>「晦冥」至「退也」。○釋曰：冥謂闇冥，見<span class="shu-ming">公羊傳</span>。奔，大走也。<span class="shu-ming">左傳</span>曰：「車馳卒奔。」逡，卻退也。</span><span class="jianshu">○注「<span class="shu-ming">外傳</span>曰：已復於事而逡」者，<span class="shu-ming">齊語</span>管仲對桓公辭也。韋昭曰：「已，畢也。逡，伏退也。」此<span class="shu-ming">國語</span>也，而謂之<span class="shu-ming">外傳</span>者，韋昭曰：「左丘明採錄前世穆王以來，下訖魯悼智伯之誅，邦國成敗，嘉言善語，陰陽律呂，天時人事逆順之數，以爲<span class="shu-ming">國語</span>。其文不主於經，故號曰<span class="shu-ming">外傳</span>也。」</span></p>
<p class="em2" id="p201"><a class="gg-link" href="#p201" onclick="return changeColor(this);"></a>疐，僕也。<span class="jiazhu">頓躓倒僕。○僕，音赴。</span><span class="jianshu"><span class="yinwen">疏</span>「疐，僕也」。○釋曰：即前文跲與踣也。郭云：「頓躓倒僕。」</span></p>
<p class="em2" id="p202"><a class="gg-link" href="#p202" onclick="return changeColor(this);"></a>亞，次也。諗，念也。<span class="jiazhu">相思念。○諗，音沈。</span><span class="jianshu"><span class="yinwen">疏</span>「亞，次也。諗，念也」。○釋曰：亞，下次也。通見<span class="shu-ming">書</span>。諗者，相思念也。<span class="shu-ming">小雅·四牡</span>云：「將母來諗。」</span></p>
<p class="em2" id="p203"><a class="gg-link" href="#p203" onclick="return changeColor(this);"></a>屆，極也。<span class="jiazhu">有所限極。</span><span class="jianshu"><span class="yinwen">疏</span>「屆，極也」。○釋曰：有所限極也。<span class="shu-ming">大雅·瞻卬</span>云：「靡有夷屆。」</span></p>
<p class="em2" id="p204"><a class="gg-link" href="#p204" onclick="return changeColor(this);"></a>弇，同也。<span class="jiazhu"><span class="shu-ming">詩</span>曰：「奄有龜蒙。」</span>弇，蓋也。<span class="jiazhu">謂覆蓋。</span><span class="jianshu"><span class="yinwen">疏</span>「弇，同也。弇，蓋也」。○釋曰：廣異言也。</span><span class="jianshu">○注「<span class="shu-ming">詩</span>曰：奄有龜蒙」，<span class="shu-ming">魯頌·閟宮</span>文。言弇覆同爲己有。弇又爲蓋，謂覆蓋也。<span class="shu-ming">易</span>曰：「惡積而不可弇。」奄、揜音義同。</span></p>
<p class="em2" id="p205"><a class="gg-link" href="#p205" onclick="return changeColor(this);"></a>恫，痛也。<span class="jiazhu"><span class="shu-ming">詩</span>曰：「神罔時恫。」</span><span class="jianshu"><span class="yinwen">疏</span>「恫，痛也」。○釋曰：謂痛傷。</span><span class="jianshu">○注「<span class="shu-ming">詩</span>曰：神罔時恫」，<span class="shu-ming">大雅·思齊</span>文。王肅云：「文王之德，能上順祖宗，安寧百神，無失其道，無所怨痛。」</span></p>
<p class="em2" id="p206"><a class="gg-link" href="#p206" onclick="return changeColor(this);"></a>握，具也。<span class="jiazhu">謂備具。</span><span class="jianshu"><span class="yinwen">疏</span>「握，具也」。○釋曰：主持辦具也。郭云：「謂備具。」李本作「幄」，釋云：「居處位之具也。」<span class="shu-ming">秦風·權輿</span>云：「夏屋渠渠。」鄭箋云：「屋，具也。」義其同乎？</span></p>
<p class="em2" id="p207"><a class="gg-link" href="#p207" onclick="return changeColor(this);"></a>振，訊也。<span class="jiazhu">振者奮迅。</span><span class="jianshu"><span class="yinwen">疏</span>「振，訊也」。○釋曰：謂振訊去塵也。郭云：「振者奮迅。」<span class="shu-ming">曲禮</span>曰：「振書端書。」</span></p>
<p class="em2" id="p208"><a class="gg-link" href="#p208" onclick="return changeColor(this);"></a>鬩，恨也。<span class="jiazhu">相怨狠。○鬩，呼厤切。</span><span class="jianshu"><span class="yinwen">疏</span>「鬩，恨也」。○釋曰：郭云：「相怨恨。」孫炎本作狠，解云：「相狠戾。」<span class="shu-ming">小雅·常棣</span>云：「兄弟鬩于牆。」毛傳云：「鬩，狠也。」狠者，忿呼之名。<span class="shu-ming">曲禮</span>曰：「狠無求勝。」以字形異濫，故釋者致殊於義，兩解得之。</span></p>
<p class="em2" id="p209"><a class="gg-link" href="#p209" onclick="return changeColor(this);"></a>越，揚也。<span class="jiazhu">謂發揚。</span>對，遂也。<span class="jiazhu">詩曰：「對揚王休。」</span><span class="jianshu"><span class="yinwen">疏</span>「越，揚也」。對，遂也。○釋曰：揚謂稱美。郭云：「謂發揚。」遂者因事之辭。</span><span class="jianshu">○注「<span class="shu-ming">詩</span>曰：對揚王休」者，<span class="shu-ming">大雅·江漢</span>文。</span></p>
<p class="em2" id="p210"><a class="gg-link" href="#p210" onclick="return changeColor(this);"></a>燬，火也。<span class="jiazhu"><span class="shu-ming">詩</span>曰：「王室如燬。」燬，齊人語。○燬，音毀。</span><span class="jianshu"><span class="yinwen">疏</span>「燬，火也」。○釋曰：李巡曰：「燬一名火。」孫炎曰：「方言有輕重，故謂火爲燬。」郭云：「燬，齊人語。」<span class="shu-ming">方言</span>云：「㷄<span class="jiazhu">呼隗切</span>，火也，楚轉語也，猶齊言𤈦<span class="jiazhu">音毀</span>，火也。</span><span class="jianshu">○注「<span class="shu-ming">詩</span>曰：王室如燬」者，<span class="shu-ming">周南·汝墳</span>文。</span></p>
<p class="em2" id="p211"><a class="gg-link" href="#p211" onclick="return changeColor(this);"></a>懈，怠也。<span class="jianshu"><span class="yinwen">疏</span>「懈，怠也」。○釋曰：謂怠慢也。<span class="shu-ming">大雅·烝民</span>云：「夙夜匪懈。」</span></p>
<p class="em2" id="p212"><a class="gg-link" href="#p212" onclick="return changeColor(this);"></a>宣，緩也。<span class="jiazhu">謂寬緩。</span>遇，偶也。<span class="jiazhu">偶爾相值遇。</span><span class="jianshu"><span class="yinwen">疏</span>「宣，緩也。遇，偶也」。○釋曰：郭云：「偶爾相值遇。」<span class="shu-ming">春秋</span>隱八年「春，宋公衛侯遇於垂」，<span class="shu-ming">榖梁</span>曰：「不期而會曰遇。」</span></p>
<p class="em2" id="p213"><a class="gg-link" href="#p213" onclick="return changeColor(this);"></a>曩，曏也。<span class="jiazhu"><span class="shu-ming">國語</span>曰：「曩而言戲也。」</span><span class="jianshu"><span class="yinwen">疏</span>「曩，曏也」。○釋曰：在今而道既往，或曰曩，或曰曏。<span class="shu-ming">書大傳</span>云：「曏之取於囿中，勇力之取也。」</span><span class="jianshu">○注「<span class="shu-ming">國語</span>曰：曩而言戲也」者，案<span class="shu-ming">晉語</span>驪姬與優施謀飲里克酒，「乃歌曰：『暇豫之吾吾，不如鳥烏。人皆集于苑，己獨集於枯。』里克笑曰：『何謂苑？何謂枯？』優施曰：『其母爲夫人，其子爲君，可不謂苑乎？其母既死，其子又有謗，可不謂枯乎？枯且有傷。』優施出，里克辟奠，不餐而寢。夜半，召優施，曰：『曩而言戲乎？如有所聞之乎？』」是也。</span></p>
<p class="em2" id="p214"><a class="gg-link" href="#p214" onclick="return changeColor(this);"></a>偟，暇也。<span class="jiazhu"><span class="shu-ming">詩</span>曰：「不遑啟處。」○偟，音皇。</span><span class="jianshu"><span class="yinwen">疏</span>「偟，暇也」。○釋曰：謂閒暇。</span><span class="jianshu">○注「<span class="shu-ming">詩</span>曰：不遑啟處」者，<span class="shu-ming">小雅·駟牡</span>文。</span></p>
<p class="em2" id="p215"><a class="gg-link" href="#p215" onclick="return changeColor(this);"></a>宵，夜也。<span class="jianshu"><span class="yinwen">疏</span>「宵，夜也」。○釋曰：舍人曰：「宵，陽氣消也。」<span class="shu-ming">詩</span>云：「肅肅宵征。」<span class="shu-ming">書</span>曰：「宵中星虛。」</span></p>
<p class="em2" id="p216"><a class="gg-link" href="#p216" onclick="return changeColor(this);"></a>懊，忨也。<span class="jiazhu">謂愛忨。</span>愒，貪也。<span class="jiazhu">謂貪羨。○懊，烏報切。忨，五館切。愒，苦蓋切。</span><span class="jianshu"><span class="yinwen">疏</span>「懊，忨也。愒，貪也」。○釋曰：皆謂愛忨、貪羨也。昭元年<span class="shu-ming">左傳</span>云：「主民玩歲而愒日。」杜注云：「忨，愒，皆貪也。」</span></p>
<p class="em2" id="p217"><a class="gg-link" href="#p217" onclick="return changeColor(this);"></a>支，柱也。<span class="jiazhu">相支柱。○支，音枝。柱，音注。</span><span class="jianshu"><span class="yinwen">疏</span>「支，柱也」。○釋曰：郭云：「相支柱也。」<span class="shu-ming">說文</span>云：「支，柱砥。古用木，今以石。」<span class="shu-ming">字書</span>云：「柱屋之欹。」</span></p>
<p class="em2" id="p218"><a class="gg-link" href="#p218" onclick="return changeColor(this);"></a>裁，節也。竝，並也。<span class="jiazhu"><span class="shu-ming">詩</span>曰：「並坐鼓瑟。」</span><span class="jianshu"><span class="yinwen">疏</span>「裁，節也。竝，並也。○釋曰：<span class="shu-ming">易·泰卦</span>云：「后以財成天地之道。」裁、財音義同。並古今字。</span><span class="jianshu">○注「<span class="shu-ming">詩</span>曰：並坐鼓瑟」者，<span class="shu-ming">秦風·車鄰</span>篇文。</span></p>
<p class="em2" id="p219"><a class="gg-link" href="#p219" onclick="return changeColor(this);"></a>卒，既也。<span class="jiazhu">既，已。</span><span class="jianshu"><span class="yinwen">疏</span>「卒，既也」。○釋曰：皆謂盡已也。</span></p>
<p class="em2" id="p220"><a class="gg-link" href="#p220" onclick="return changeColor(this);"></a>慒，慮也。<span class="jiazhu">謂謀慮也。○慒，音囚。</span><span class="jianshu"><span class="yinwen">疏</span>「慒，慮也」。○釋曰：郭云：「謂謀慮也。」<span class="shu-ming">字書</span>作「悰」。</span></p>
<p class="em2" id="p221"><a class="gg-link" href="#p221" onclick="return changeColor(this);"></a>將，資也。<span class="jiazhu">謂資裝。</span><span class="jianshu"><span class="yinwen">疏</span>「將，資也」。○釋曰：行所資也。郭云：「謂資裝。」</span></p>
<p class="em2" id="p222"><a class="gg-link" href="#p222" onclick="return changeColor(this);"></a>黹，紩也。<span class="jiazhu">今人呼縫紩衣爲黹。○黹，致恥切。紩，音秩。</span><span class="jianshu"><span class="yinwen">疏</span>「黹，紩也」。○釋曰：謂縫剌也。郭云：「今人呼縫紩衣爲黹。」鄭注<span class="shu-ming">司服</span>云：「黼黻希繡，希讀爲黹，謂剌繡也。」</span></p>
<p class="em2" id="p223"><a class="gg-link" href="#p223" onclick="return changeColor(this);"></a>遞，迭也。<span class="jiazhu">更迭。</span><span class="jianshu"><span class="yinwen">疏</span>「遞，迭也」。○釋曰：李巡曰：「遞者，更迭、間廁、相代之義。」<span class="shu-ming">邶風·柏舟</span>云：「胡迭而微。」</span></p>
<p class="em2" id="p224"><a class="gg-link" href="#p224" onclick="return changeColor(this);"></a>矧，況也。<span class="jiazhu">譬況。</span><span class="jianshu"><span class="yinwen">疏</span>「矧，況也」。○釋曰：說文云：「矧，況辭。從矢。取辭之所之如矢也。」郭云：「譬況。」謝氏云：「志譬況。」是也。</span></p>
<p class="em2" id="p225"><a class="gg-link" href="#p225" onclick="return changeColor(this);"></a>廩，廯也。<span class="jiazhu">或說云即倉廩，所未詳。○廯，息淺切。</span><span class="jianshu"><span class="yinwen">疏</span>「廩，廯也」。○釋曰：<span class="shu-ming">廣雅</span>云：「廯，倉也。」則廩、廯皆囷倉之別名。孫炎云：「廯，藏穀鮮絜也。」舍人云：「廩，少鮮也。」郭云：「或說云即倉廩，所未詳。」</span></p>
<p class="em2" id="p226"><a class="gg-link" href="#p226" onclick="return changeColor(this);"></a>逭，逃也。<span class="jiazhu">亦見<span class="shu-ming">禮記</span>。○逭，音換。</span><span class="jianshu"><span class="yinwen">疏</span>「逭，逃也」。○釋曰：謂遁逃。<span class="shu-ming">商書·大甲</span>云：「自作孽，不可逭。」注「亦見<span class="shu-ming">禮記</span>」者，案<span class="shu-ming">緇衣</span>云：「子曰：『小人溺於水，君子溺於口，大人溺於民，皆在其所褻也。』」下云：「<span class="shu-ming">太甲</span>曰：『天作孽，可違也。自作孽，不可以逭。』」</span></p>
<p class="em2" id="p227"><a class="gg-link" href="#p227" onclick="return changeColor(this);"></a>訊，言也。<span class="jiazhu">相問訊。</span><span class="jianshu"><span class="yinwen">疏</span>「訊，言也」。○釋曰：訊問以言也。郭云：「相問訊。」<span class="shu-ming">詩</span>云：「執訊獲醜。」</span></p>
<p class="em2" id="p228"><a class="gg-link" href="#p228" onclick="return changeColor(this);"></a>間，伣也。<span class="jiazhu"><span class="shu-ming">左傳</span>謂之諜，今之細作也。○間，音諫。伣，胡典切。</span><span class="jianshu"><span class="yinwen">疏</span>「間，伣也」。○釋曰：反間一名伣，今之細作也。</span><span class="jianshu">○注「<span class="shu-ming">左傳</span>謂之諜」者，案桓十二年云：「使伯嘉諜之。」杜注云：「諜，伺也。」兵書謂之反間也。案<span class="shu-ming">說文</span>云：「諜，軍中反間也。」謂詐爲敵國之人，入其軍中，伺候間隙以反報其主。又鄭注<span class="shu-ming">周禮·掌戮</span>云：「諜謂奸寇反間者。」</span></p>
<p class="em2" id="p229"><a class="gg-link" href="#p229" onclick="return changeColor(this);"></a>沄，沆也。<span class="jiazhu">水流漭沆。○沄，音云。沆，胡黨切。</span><span class="jianshu"><span class="yinwen">疏</span>「沄，沆也」。○釋曰：<span class="shu-ming">說文</span>云：「沄，轉流也。」一曰沆。郭云：「水流漭沆。」漭沆，水大貌。</span></p>
<p class="em2" id="p230"><a class="gg-link" href="#p230" onclick="return changeColor(this);"></a>干，扞也。<span class="jiazhu">相扞衛。</span><span class="jianshu"><span class="yinwen">疏</span>「干，扞也」。○釋曰：郭云：「相扞衛。」孫炎曰：「干盾自蔽扞。」<span class="shu-ming">周南·兔置</span>云：「公侯干城。」言公侯以武夫自固爲扞蔽如盾，爲防守如城然。</span></p>
<p class="em2" id="p231"><a class="gg-link" href="#p231" onclick="return changeColor(this);"></a>趾，足也。<span class="jiazhu">足，腳。</span>䠊，刖也。<span class="jiazhu">斷足。○䠊，扶味切。</span><span class="jianshu"><span class="yinwen">疏</span>「趾，足也。䠊，刖也」。○釋曰：<span class="shu-ming">易</span>云：「賁其趾。」趾則足也，亦謂之腳。䠊一名刖，斷足刑也。<span class="shu-ming">呂刑</span>云：「剕罰五百。」孔安國云：「刖足曰剕。」鄭注<span class="shu-ming">司刑</span>云：「刖，斷足也。」周改臏作刖。䠊、剕音義同。</span></p>
<p class="em2" id="p232"><a class="gg-link" href="#p232" onclick="return changeColor(this);"></a>襄，駕也。<span class="jiazhu"><span class="shu-ming">書</span>曰：「懷山襄陵。」</span><span class="jianshu"><span class="yinwen">疏</span>「襄，駕也」。○釋曰：謂乘駕也。<span class="shu-ming">鄭風·大叔于田</span>云：「兩服上襄。」</span><span class="jianshu">○注「<span class="shu-ming">書</span>曰：懷山襄陵」，<span class="shu-ming">堯典</span>文。</span></p>
<p class="em2" id="p233"><a class="gg-link" href="#p233" onclick="return changeColor(this);"></a>忝，辱也。燠，暖也。<span class="jiazhu">今江東通言燠。○燠，於六切。</span><span class="jianshu"><span class="yinwen">疏</span>「忝，辱也。燠，暖也」。○釋曰：忝謂恥辱也。<span class="shu-ming">詩</span>曰：「無忝爾所生。」暖，溫也。<span class="shu-ming">洪範</span>云：「哲時燠若。」郭云：「今江東通言燠。」</span></p>
<p class="em2" id="p234"><a class="gg-link" href="#p234" onclick="return changeColor(this);"></a>塊，堛也。<span class="jiazhu">土塊也。<span class="shu-ming">外傳</span>曰：「枕凷以堛。」○堛，孚逼切。</span><span class="jianshu"><span class="yinwen">疏</span>「塊，堛也」。○釋曰：塊者，結土也。<span class="shu-ming">說文</span>云：「塊，俗凷字也。」凷一名堛。郭云：「土凷也。」</span><span class="jianshu">○注「<span class="shu-ming">外傳</span>曰：枕凷以堛」。案<span class="shu-ming">吳語</span>：吳王夫差既許越成，乃大戒師徒，將以伐齊。申胥進諫曰：「昔楚靈王不君，其臣箴諫不入。乃築台於章華之上，闕爲石郭，陂漢，以象帝舜。罷弊楚國，以間陳、蔡。不修方城之內，逾諸夏而圖東國，三歲於沮、汾以服吳、越。其民不忍饑勞之殃，三軍叛王於乾谿。王親獨行，屏營仿偟於山林之中，三日乃見其涓人疇。王呼之曰：「余不食三日矣。」疇趨而進，王枕其股以寢於地。王寐，疇枕王以墣而去之。王覺而無見，乃匍匐將入於棘圍，棘圍不納也，乃入芊尹申亥氏焉。」是其事也。<span class="shu-ming">說文</span>云：「墣，匹角切。亦塊也。今注云「枕凷」者，字之誤也。凷當作王。又<span class="shu-ming">外傳</span>作墣。郭云「以堛」者，蓋亦理同。或所見本異也。</span></p>
<p class="em2" id="p235"><a class="gg-link" href="#p235" onclick="return changeColor(this);"></a>將，齊也。<span class="jiazhu">謂分齊也。<span class="shu-ming">詩</span>曰：「或肆或將。」○齊，才細切。</span><span class="jianshu"><span class="yinwen">疏</span>「將，齊也」。○釋曰：郭云：「謂分齊也。」「<span class="shu-ming">詩</span>曰：或肆或將」者，<span class="shu-ming">小雅·楚茨</span>文。毛傳云：「肆，陳。將，齊也。或陳于牙，或齊其肉。」王肅云：「分齊其肉所當用也。」</span></p>
<p class="em2" id="p236"><a class="gg-link" href="#p236" onclick="return changeColor(this);"></a>餬，饘也。<span class="jiazhu">糜也。</span><span class="jianshu"><span class="yinwen">疏</span>「餬，饘也」。○釋曰：郭云：「糜也。」下云：「鬻，糜。」郭云：「淖糜。」然則餬、饘、鬻、糜相類之物，稠者曰糜，淖者曰鬻，餬、饘是其別名。昭七年<span class="shu-ming">左傳</span>云：「饘於是，鬻於是，以餬余口。」</span></p>
<p class="em2" id="p237"><a class="gg-link" href="#p237" onclick="return changeColor(this);"></a>啟，跪也。<span class="jiazhu">小跪。</span><span class="jianshu"><span class="yinwen">疏</span>「啟，跪也」。○釋曰：謂跪拜也。<span class="shu-ming">小雅·四牡</span>云：「不遑啟處。」郭云：「小跽。」<span class="shu-ming">說文</span>曰：「跽，長跪也。」<span class="shu-ming">莊子</span>云：「擎跽曲拳，臣之禮也。」</span></p>
<p class="em2" id="p238"><a class="gg-link" href="#p238" onclick="return changeColor(this);"></a>矏，密也。<span class="jiazhu">謂緻密。○矏，武延切。</span><span class="jianshu"><span class="yinwen">疏</span>「矏，密也」。○釋曰：郭云：「謂緻密。」</span></p>
<p class="em2" id="p239"><a class="gg-link" href="#p239" onclick="return changeColor(this);"></a>開，辟也。<span class="jiazhu"><span class="shu-ming">書</span>曰：「辟四門。」</span><span class="jianshu"><span class="yinwen">疏</span>「開，辟也」。○釋曰：「<span class="shu-ming">書</span>曰：「辟四門」，<span class="shu-ming">虞書·舜典</span>文。</span></p>
<p class="em2" id="p240"><a class="gg-link" href="#p240" onclick="return changeColor(this);"></a>袍，襺也。<span class="jiazhu"><span class="shu-ming">左傳</span>曰：「重襺衣裘。」○襺，吉典切。</span><span class="jianshu"><span class="yinwen">疏</span>「袍，襺也」。○釋曰：玉藻云：「纊爲繭，縕爲袍。」鄭玄云：「衣有著之異名也。」纊謂今之新綿，縕謂今之纊及舊絮也。然則襺是袍之別名，謂新絲著袍者也。</span><span class="jianshu">○注「<span class="shu-ming">左傳</span>曰：重襺衣裘」者，襄二十一年傳云：楚子使薳子馮爲令尹，「遂以疾辭。方暑，闕地，下冰而床焉，重繭衣裘，鮮食而寢。」是也。</span></p>
<p class="em2" id="p241"><a class="gg-link" href="#p241" onclick="return changeColor(this);"></a>障，畛也。<span class="jiazhu">謂壅障。</span><span class="jianshu"><span class="yinwen">疏</span>「障，畛也」。○釋曰：郭云：「謂壅障。」一名畛。<span class="shu-ming">左傳</span>曰：「封畛土略。」</span></p>
<p class="em2" id="p242"><a class="gg-link" href="#p242" onclick="return changeColor(this);"></a>靦，姡也。<span class="jiazhu">面姡然。○姡，音滑。</span><span class="jianshu"><span class="yinwen">疏</span>「靦，姡也」。○釋曰：郭云：「面姡然。」孫炎曰：「靦，人面姡然。」<span class="shu-ming">說文</span>曰：「靦，面見人。」「姡，面靦也。」然則靦與姡皆面見人之貌。<span class="shu-ming">詩</span>云：「有靦面目。」</span></p>
<p class="em2" id="p243"><a class="gg-link" href="#p243" onclick="return changeColor(this);"></a>鬻，糜也。<span class="jiazhu">淖糜。○鬻，之六切。</span>舒，緩也。<span class="jiazhu">謂遲緩。</span><span class="jianshu"><span class="yinwen">疏</span>「鬻，糜也。舒，緩也」。○釋曰：郭云：「謂遲緩。」<span class="shu-ming">詩</span>云：「舒而脫脫兮。」</span></p>
<p class="em2" id="p244"><a class="gg-link" href="#p244" onclick="return changeColor(this);"></a>翿，纛也。<span class="jiazhu">今之羽葆幢。</span>纛，翳也。<span class="jiazhu">舞者所以自蔽翳。○翿，徒刀切。纛，徒到切。</span><span class="jianshu"><span class="yinwen">疏</span>「翿，纛也。纛，翳也」。○釋曰：李巡曰：「翿，舞者所持纛也。」孫炎曰：「纛，舞者所持羽也。」郭云：「今之羽葆幢。」鄭司農注<span class="shu-ming">鄉師</span>云：「翿，羽葆幢也。」蔡邕<span class="shu-ming">獨斷</span>云：「以旄牛尾爲之，大如斗，在左騑馬頭上。所謂黃屋左纛。」纛又謂之翳。郭云：「舞者所以自蔽翳。」然則翿一名纛，纛所以爲翳。故<span class="shu-ming">王風</span>云：「左執翿。」毛傳云：「翿，纛也。翳也。」</span></p>
<p class="em2" id="p245"><a class="gg-link" href="#p245" onclick="return changeColor(this);"></a>隍，壑也。<span class="jiazhu">城池空者爲壑。</span><span class="jianshu"><span class="yinwen">疏</span>「隍，壑也」。○釋曰：隍，城池無水者。郭云：「城池空者爲壑。」<span class="shu-ming">易·泰卦·上六</span>：「城復於隍。」</span></p>
<p class="em2" id="p246"><a class="gg-link" href="#p246" onclick="return changeColor(this);"></a>芼，搴也。<span class="jiazhu">謂拔取菜。</span><span class="jianshu"><span class="yinwen">疏</span>「芼，搴也」。○釋曰：孫炎曰：「皆釋菜也。」某氏曰：「搴猶拔也。」郭云：「謂拔取菜」，以搴是拔之義。<span class="shu-ming">史記</span>曰：「斬將搴旗。」謂拔取敵人之旗也。<span class="shu-ming">周南·關雎</span>云：「參差荇菜，左右芼之。」故云「謂拔取菜」。毛傳云「芼，擇」，亦謂拔菜而擇之也。</span></p>
<p class="em2" id="p247"><a class="gg-link" href="#p247" onclick="return changeColor(this);"></a>典，經也。威，則也。<span class="jiazhu">威儀可法則。</span><span class="jianshu"><span class="yinwen">疏</span>「典，經也。威，則也」。○釋曰：<span class="shu-ming">周禮</span>：「大宰之職，掌建邦之六典。」鄭注云：「典，常也，經也，法也。王謂之禮經，常所秉以治天下也。邦國官府謂之禮法，常所以守爲法式也。常者其上下通名。」郭云：「威儀可法則。」詩曰：「敬慎威儀，維民之則。」</span></p>
<p class="em2" id="p248"><a class="gg-link" href="#p248" onclick="return changeColor(this);"></a>苛，妎也。<span class="jiazhu">煩苛者多嫉妎。○妎，胡計切。</span><span class="jianshu"><span class="yinwen">疏</span>「苛，妎也」。○釋曰：說文云：「妎，妒也。」郭云「煩苛者多嫉妎」，言煩苛之人多嫉妒。</span></p>
<p class="em2" id="p249"><a class="gg-link" href="#p249" onclick="return changeColor(this);"></a>芾，小也。<span class="jiazhu">芾者，小貌。○芾，音貝。</span><span class="jianshu"><span class="yinwen">疏</span>「芾，小也」。○釋曰：芾是木幹及葉之小者也。<span class="shu-ming">召南</span>云：「蔽芾甘棠。」此比於大木爲小也。<span class="shu-ming">我行其野</span>云：「蔽芾其樗。」鄭箋云：「樗之蔽芾始生。」謂樗葉之始生形亦小也。郭云：「芾者，小貌。」</span></p>
<p class="em2" id="p250"><a class="gg-link" href="#p250" onclick="return changeColor(this);"></a>迷，惑也。狃，復也。<span class="jiazhu">狃忕復爲。○狃，女九切。復，扶又切。</span><span class="jianshu"><span class="yinwen">疏</span>「迷，惑也。狃，復也」。○釋曰：<span class="shu-ming">小雅·節南山</span>云：「俾民不迷。」謂不惑也。狃，復習也。郭云：「狃忕復爲。」孫炎云：「狃忕，前事復爲也。」<span class="shu-ming">說文</span>云：「狃，狎也。」「忕，習也。」<span class="shu-ming">鄭風</span>云：「將叔無狃。」毛傳云：「狃，習也。」桓十三年<span class="shu-ming">左傳</span>云：「莫敖狃於蒲騷之役。」杜注云：「狃，忕也。」然則狃、忕皆貫習之義，復亦貫習之意也。</span></p>
<p class="em2" id="p251"><a class="gg-link" href="#p251" onclick="return changeColor(this);"></a>逼，迫也。般，還也。<span class="jiazhu"><span class="shu-ming">左傳</span>曰：「般馬之聲。」○般，音班。還，音旋。</span><span class="jianshu"><span class="yinwen">疏</span>「逼，迫也。般，還也」。○釋曰：逼，相急迫也。般，還，反也。</span><span class="jianshu">○注「<span class="shu-ming">左傳</span>曰：般馬之聲」者，襄十八年晉大夫邢伯告中行伯之辭也。</span></p>
<p class="em2" id="p252"><a class="gg-link" href="#p252" onclick="return changeColor(this);"></a>班，賦也。<span class="jiazhu">謂布與。</span><span class="jianshu"><span class="yinwen">疏</span>「班，賦也」。○釋曰：郭云：「謂布與。」桓六年<span class="shu-ming">左傳</span>云：「諸侯之大夫戍齊，齊人饋之餼，使魯爲其班。」<span class="shu-ming">聘禮記</span>云：「朌肉及廋車。」班、朌音義同。<span class="shu-ming">左傳</span>曰：「屬役賦丈。」</span></p>
<p class="em2" id="p253"><a class="gg-link" href="#p253" onclick="return changeColor(this);"></a>濟，渡也。濟，成也。濟，益也。<span class="jiazhu">所以廣異訓，各隨事爲義。</span><span class="jianshu"><span class="yinwen">疏</span>「濟渡」至「益也」。○釋曰：郭云：「所以廣異訓，各隨事爲義。」<span class="shu-ming">方言</span>云：「過渡謂之涉濟。」彼注云：「猶今云濟渡。」<span class="shu-ming">左傳</span>曰：「濟河焚舟。」濟又爲成。<span class="shu-ming">左傳</span>曰：「以欲從人，則可；以人從欲，鮮濟。」濟又爲增益。<span class="shu-ming">左傳</span>曰：「盍請濟師於王。」</span></p>
<p class="em2" id="p254"><a class="gg-link" href="#p254" onclick="return changeColor(this);"></a>緡，綸也。<span class="jiazhu"><span class="shu-ming">詩</span>曰：「維絲伊緡。」緡，繩也，江東謂之綸。○緡，音民。</span><span class="jianshu"><span class="yinwen">疏</span>「緡，綸也」。○釋曰：孫炎云：「皆繩名也。」郭云：「緡，繩也。江東謂之綸。」</span><span class="jianshu">○注「<span class="shu-ming">詩</span>曰：維絲伊緡」者，<span class="shu-ming">召南·何彼穠矣</span>文。</span></p>
<p class="em2" id="p255"><a class="gg-link" href="#p255" onclick="return changeColor(this);"></a>辟，歷也。<span class="jiazhu">未詳。</span>漦，盝也。<span class="jiazhu">漉漉出涎沬。○辟，婢亦切。漦，仕其切。</span><span class="jianshu"><span class="yinwen">疏</span>「辟，歷也。漦，盝也」。○釋曰：李巡云：「吐沫，漦也。」郭云：「漉漉出涎沫。」<span class="shu-ming">鄭語</span>云：<span class="shu-ming">訓語</span>有之日：「夏之衰也，褒人之神化爲二龍，以同於庭，而言曰：『余，褒之二君。』夏后卜殺之，與去之，與止之，莫吉。卜請其漦而藏之，吉。」韋昭云：「漦，龍所吐沫，龍之精氣也。」</span></p>
<p class="em2" id="p256"><a class="gg-link" href="#p256" onclick="return changeColor(this);"></a>寬，綽也。<span class="jiazhu">謂寬裕也。</span><span class="jianshu"><span class="yinwen">疏</span>「寬，綽也」。○釋曰：孫炎云：「牲之裕者。」郭云：「謂寬裕也。」<span class="shu-ming">皋陶謨</span>云：「寬而栗。」</span></p>
<p class="em2" id="p257"><a class="gg-link" href="#p257" onclick="return changeColor(this);"></a>袞，黻也。<span class="jiazhu">袞衣有黻文。</span><span class="jianshu"><span class="yinwen">疏</span>「袞，黻也」。○釋曰：郭云：「袞衣有黻文。」<span class="shu-ming">小雅·采菽</span>云：「玄袞及黼。」袞，必兼有黼黻，<span class="shu-ming">詩</span>但言「及黼」，嫌於無黻，故此釋之。毛傳云：「玄袞，卷龍也。白與黑謂之黼。」鄭箋云：「玄袞，玄衣而畫以卷龍也。黼，黼黻，謂絺衣也，諸公之服，自袞冕而下。」</span></p>
<p class="em2" id="p258"><a class="gg-link" href="#p258" onclick="return changeColor(this);"></a>華，皇也。<span class="jiazhu"><span class="shu-ming">釋草</span>曰：「葟，華榮。○華，胡瓜切。</span><span class="jianshu"><span class="yinwen">疏</span>「華，皇也」。○釋曰：草木之華，一名皇。樊光引<span class="shu-ming">詩</span>云：「皇皇者華。」孫炎云：「皇皇猶煌煌。」郭云「<span class="shu-ming">釋草</span>曰：皇，華榮」，引之以證皇亦華榮之名。</span></p>
<p class="em2" id="p259"><a class="gg-link" href="#p259" onclick="return changeColor(this);"></a>昆，後也。<span class="jiazhu">謂先後。方俗語。</span><span class="jianshu"><span class="yinwen">疏</span>「昆，後也」。○釋曰：郭云：「謂先後。方俗語。」<span class="shu-ming">大禹謨</span>云：「官占惟先蔽志，昆命元龜。」</span></p>
<p class="em2" id="p260"><a class="gg-link" href="#p260" onclick="return changeColor(this);"></a>彌，終也。<span class="jiazhu">終竟也。</span><span class="jianshu"><span class="yinwen">疏</span>「彌，終也」。○釋曰：郭云：「終竟也。」<span class="shu-ming">大雅·生民</span>云：「誕彌厥月。」言大矣后稷之在其母終人道十月而生也。</span></p>
</div></body></html>