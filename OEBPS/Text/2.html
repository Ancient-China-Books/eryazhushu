<?xml version="1.0" encoding="utf-8"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html lang="zh-Hant" xml:lang="zh-Hant" xmlns="http://www.w3.org/1999/xhtml"><head><meta content="width=device-width" initial-scale="1" name="viewport"/><link href="../Styles/page_styles.css" rel="stylesheet" type="text/css"/><link href="../Styles/stylesheet.css" rel="stylesheet" type="text/css"/><title>爾雅-釋詁第一下</title><script src="../Styles/main.js" type="text/javascript"></script></head><body><div id="text">
<div class="section" id="title-0"><h1>釋詁第一下</h1><hr/></div>
<p class="em2" id="p0"><a class="gg-link" href="#p0" onclick="return changeColor(this);"></a>卬、吾、台、予、朕、身、甫、余、言，我也。<span class="jiazhu">卬猶姎也，語之轉耳。<span class="shu-ming">書</span>曰：「非台小子。」古者貴賤皆自稱朕。<span class="shu-ming">禮記</span>曰：「授政任功，曰『予一人』」，「畛於鬼神，曰『有某甫』。」言，見<span class="shu-ming">詩</span>。○卬，五剛切。台音怡。下同。</span><span class="jianshu"><span class="yinwen">疏</span>「卬吾」至「我也」。○釋曰：我者，施身自謂也。此皆我之別稱也。卬者，郭云：「卬猶姎也。語之轉耳。」<span class="shu-ming">說文</span>云：「女人稱我曰姎。」由其語轉，故曰卬。<span class="shu-ming">邶風·匏有苦葉</span>云：「人涉卬否。」吾者，孔子曰：「吾自衛反魯。」身者，我之躬也。余者，<span class="shu-ming">邶風·谷風</span>云：「伊余來塈。」餘皆見注。</span><span class="jianshu">○注「書曰」至「見<span class="shu-ming">詩</span>」。○釋曰：云「<span class="shu-ming">書</span>曰：非台小子」者，<span class="shu-ming">湯誓</span>文。云：「古者貴賤皆自稱朕」者，<span class="shu-ming">大禹謨</span>云：帝曰：「朕宅帝位。」禹曰：「朕德罔克。」屈原亦云：「朕皇考曰伯庸。」是貴賤皆自稱朕。<span class="shu-ming">史記</span>秦始皇二十六年定爲至尊之稱。漢因不改，以迄於今。云「<span class="shu-ming">禮記</span>云：授政任功曰予一人。畛於鬼神曰有某甫」者，皆下<span class="shu-ming">曲禮</span>文。云「言見<span class="shu-ming">詩</span>者，<span class="shu-ming">周南·葛覃</span>云：「言告師氏，言告言歸。」是也。</span></p>
<p class="em2" id="p1"><a class="gg-link" href="#p1" onclick="return changeColor(this);"></a>朕、余、躬，身也。<span class="jiazhu">今人亦自呼爲身。</span><span class="jianshu"><span class="yinwen">疏</span>「朕、余、躬，身也」。○釋曰：身即我也。郭云：「今人亦自呼爲身。」舍人曰：「余，謙卑之身也。」孫炎曰：「余，舒遲之身也。」僖九年<span class="shu-ming">左傳</span>云：齊侯曰：小白余。杜注云：「小白，齊侯名；余，身也。」<span class="shu-ming">邶風·谷風</span>云：「我躬不閱。」</span></p>
<p class="em2" id="p2"><a class="gg-link" href="#p2" onclick="return changeColor(this);"></a>台、朕、賚、畀、卜、陽，予也。<span class="jiazhu">賚、卜、畀，皆賜與也。與猶予也，因通其名耳。<span class="shu-ming">魯詩</span>曰：「陽如之何。」今巴濮之人自呼阿陽。○畀，必二切。陽，音晹。予，音與。</span><span class="jianshu"><span class="yinwen">疏</span>「台朕」至「予也」。○釋曰：予即與也。皆謂賜與。台者，遺與也，讀與貽同。朕者，我與之也。賚、畀、卜皆賜與也。<span class="shu-ming">說命</span>云：「夢帝賚予良弼。」<span class="shu-ming">鄘風·干旄</span>云：「何以畀之。」<span class="shu-ming">小雅·天保</span>云：「君曰卜爾，萬壽無疆。」</span><span class="jianshu">○注「與猶」至「阿陽」。○釋曰：云「與猶予也，因通其名耳」者，<span class="shu-ming">說文</span>云：「與，黨與也。」「予，推予前人也。象兩手相與之形。」今經典多以「與」爲「推予」，故云因通其名耳。云「<span class="shu-ming">魯詩</span>云：陽如之何」者，<span class="shu-ming">漢書·藝文志</span>云：魯申公爲詩訓故，是爲<span class="shu-ming">魯詩</span>。其經云「陽如之何」，申公以陽爲予，故引之。云「今巴濮之人自呼阿陽」者，以時驗而言也。</span></p>
<p class="em2" id="p3"><a class="gg-link" href="#p3" onclick="return changeColor(this);"></a>肅、延、誘、薦、餤、晉、寅、藎，進也。<span class="jiazhu"><span class="shu-ming">禮記</span>曰：「主人肅客。」<span class="shu-ming">詩</span>曰：「亂是用餤」，「王之藎臣」。<span class="shu-ming">易</span>曰：「晉，進也。」寅，未詳。○餤，音淡。藎，音燼。</span><span class="jianshu"><span class="yinwen">疏</span>「肅延」至「進也」。○釋曰：皆謂進道。延者，引而進之。<span class="shu-ming">射義</span>云：「子路出延射。」誘者，道而進之也。<span class="shu-ming">召南·野有死麕</span>云：「吉士誘之。」薦者，進獻也。<span class="shu-ming">月令</span>云：「先薦寢廟。」餘皆見注。</span><span class="jianshu">○注「禮記」至「進也」。○釋曰：云「禮記曰：主人肅客」者，上<span class="shu-ming">曲禮</span>文也。鄭注云：「進客謂道之。」云「<span class="shu-ming">詩</span>曰：亂是用餤」者，<span class="shu-ming">小雅·巧言</span>文。云「王之藎臣」者，<span class="shu-ming">大雅·文王</span>文。云「<span class="shu-ming">易</span>曰：晉，進也」者，<span class="shu-ming">晉卦</span>彖辭也。</span></p>
<p class="em2" id="p4"><a class="gg-link" href="#p4" onclick="return changeColor(this);"></a>羞、餞、迪、烝，進也。<span class="jiazhu">皆見<span class="shu-ming">詩</span>、<span class="shu-ming">禮</span></span><span class="jianshu"><span class="yinwen">疏</span>「羞餞」至「進也」。○釋曰：謂進與也。羞者，<span class="shu-ming">曲禮</span>云：「聞子有客使某羞。」餞者，進飲食之名也。迪者，以道而進也。烝者，<span class="shu-ming">周頌·豐年</span>云：「烝畀祖妣。」</span></p>
<p class="em2" id="p5"><a class="gg-link" href="#p5" onclick="return changeColor(this);"></a>詔、亮、左、右、相，導也。<span class="jiazhu">皆謂教導之。</span>詔、相、導、左、右、助，勴也。<span class="jiazhu">謂贊勉。</span>亮、介、尚，右也。<span class="jiazhu">紹介、勸尚，皆相佑助。</span>左、右，亮也。<span class="jiazhu">反覆相訓，以盡其義。○相，息亮切。 勴，音慮。</span><span class="jianshu"><span class="yinwen">疏</span>「詔亮」至「亮也」。○釋曰：詔者，<span class="shu-ming">大宗伯</span>云：「詔相王之大禮。」亮者，<span class="shu-ming">大雅·大明</span>云：「涼彼武王。」左、右者，<span class="shu-ming">周南·關睢</span>云：「左右流之。」相者，<span class="shu-ming">鄉飲酒</span>云：「相者二人。」此皆謂教導之也。教導即贊勉也，故又爲勴。<span class="shu-ming">說文</span>云：「勴，助也。」不以力助，以心助也。郭云：「紹介、勸尚，皆相佑助。」孫炎曰：「介者，相助之義。如人之左右手，故以介爲左右也。」<span class="shu-ming">大雅·生民</span>云：「攸介攸止。」故轉爲右。左、右即亮也，亦皆謂佐助。反覆相訓，以盡其義。亮、涼音義同。</span></p>
<p class="em2" id="p6"><a class="gg-link" href="#p6" onclick="return changeColor(this);"></a>緝熙、烈、顯、昭、晧、熲，光也。<span class="jiazhu">詩曰：「學有緝熙于光明。」又曰：「休有烈光。」○熲，古迥切。</span><span class="jianshu"><span class="yinwen">疏</span>「緝熙」至「光也」。○釋曰：顯者，光明也。<span class="shu-ming">大雅·假樂</span>云：「顯顯令德。」說文云：「昭，日明也。」<span class="shu-ming">大雅·雲漢</span>云：「昭回於天。」皓者，亦日光也。熲，火光也。<span class="shu-ming">小雅·無將大車</span>云：「不出於熲。」</span><span class="jianshu">○注「<span class="shu-ming">詩</span>曰」至「烈光」。○釋曰：云「學有緝熙于光明」者，<span class="shu-ming">周頌·敬之</span>文。又曰「休有烈光」，<span class="shu-ming">周頌·載見</span>文。</span></p>
<p class="em2" id="p7"><a class="gg-link" href="#p7" onclick="return changeColor(this);"></a>劼、鞏、堅、篤、掔、虔、膠，固也。<span class="jiazhu">劼、虔皆見<span class="shu-ming">詩</span>、<span class="shu-ming">書</span>。<span class="shu-ming">易</span>曰：「鞏用黃牛之革，固志也。」掔然亦牢固之意。○劼，苦黠切。掔，音牽。</span><span class="jianshu"><span class="yinwen">疏</span>「劼鞏」至「固也」。○釋曰：皆牢固也。劼者，確固也。鞏者，<span class="shu-ming">說文</span>云：「以革有所束也。」堅者，剛強之固也。<span class="shu-ming">論語</span>云：「不曰堅乎，磨而不磷。」篤者，厚也。物厚者牢固。掔者，掔亦牢固之意。虔者，恭之固也。膠者，所以固物。<span class="shu-ming">小雅·隰桑</span>云：「德音孔膠。」</span><span class="jianshu">○注「劼虔」至「志也」。○釋曰：云「劼、虔皆見<span class="shu-ming">詩</span>、<span class="shu-ming">書</span>」者，<span class="shu-ming">酒誥</span>云：「劼毖殷獻臣。」<span class="shu-ming">大雅·韓弈</span>云：「虔共爾位。」云「<span class="shu-ming">易</span>曰：鞏用黃牛之革，固志也」者，案<span class="shu-ming">革卦</span>云：「初九：鞏用黃牛之革。」<span class="shu-ming">遯卦·六二·象</span>曰：「執用黃牛，固志也。」文與此異。然則郭云「固志」者，所以釋<span class="shu-ming">革卦</span>之「鞏」，非謂<span class="shu-ming">遯</span>之「固志」。</span></p>
<p class="em2" id="p8"><a class="gg-link" href="#p8" onclick="return changeColor(this);"></a>疇、孰，誰也。<span class="jiazhu"><span class="shu-ming">易</span>曰：「疇離祉。」○疇，直留切。</span><span class="jianshu"><span class="yinwen">疏</span>「疇、孰，誰也」。○釋曰：皆謂語辭，不爲義也。又猶言誰人也。<span class="shu-ming">論語</span>云：「君孰與不足。」<span class="shu-ming">陳風·墓門</span>云：「誰昔然矣。」</span><span class="jianshu">○注「<span class="shu-ming">易</span>曰：疇離祉」。○釋曰：<span class="shu-ming">否卦·九四</span>爻辭也。</span></p>
<p class="em2" id="p9"><a class="gg-link" href="#p9" onclick="return changeColor(this);"></a>暀暀、皇皇、藐藐、穆穆、休、嘉、珍、褘、懿、鑠，美也。<span class="jiazhu">自「穆穆」已上皆美盛之貌。其餘常語。○暀，音旺。藐，音邈。褘，音衣。</span><span class="jianshu"><span class="yinwen">疏</span>「暀暀」至「美也」。○釋曰：皆謂美盛也。少儀云：「祭祀之美，齊齊皇皇。」鄭玄云：「皇皇讀如歸往之往。」彼言皇皇，則此暀暀也。<span class="shu-ming">少儀</span>又云：「言語之美，穆穆皇皇。」<span class="shu-ming">曲禮</span>云：「天子穆穆，諸侯皇皇。」鄭注皆云：「行容止之貌」。然則皇皇、穆穆者，皆言語容止之美盛也。<span class="shu-ming">大雅·崧高</span>云：「既成藐藐。」毛傳云：「藐藐，美貌。」休者，<span class="shu-ming">大禹謨</span>云：「戒之用休。」又曰：「嘉乃丕績。」<span class="shu-ming">儒行</span>云：「席上之珍以待聘。」褘者，歎美也。懿者，<span class="shu-ming">周頌·時邁</span>云：「我求懿德。」鑠者，<span class="shu-ming">周頌·酌</span>篇：「於鑠王師。」是皆謂美之常語爾。</span></p>
<p class="em2" id="p10"><a class="gg-link" href="#p10" onclick="return changeColor(this);"></a>諧、輯、協，和也。<span class="jiazhu"><span class="shu-ming">書</span>曰：「八音克諧。」<span class="shu-ming">左傳</span>曰：「百姓輯睦。」</span>關關、噰噰，音聲和也。<span class="jiazhu">皆鳥鳴相和。</span>勰、燮，和也。<span class="jiazhu"><span class="shu-ming">書</span>曰：「燮友柔克。」○輯，音集。噰，於恭反。勰，音協。</span><span class="jianshu"><span class="yinwen">疏</span>「諧輯」至「和也」。○釋曰：皆謂和同。協者，<span class="shu-ming">說文</span>云：「眾之同和也。」關關、噰噰者，皆鳥鳴音聲相和也。<span class="shu-ming">周南·關雎</span>云：「關關雎鳩。」<span class="shu-ming">邶風·匏有苦葉</span>云：「噰噰鳴雁。」勰即古文協字。</span><span class="jianshu">○注「<span class="shu-ming">書</span>曰」至「柔克」。○釋曰：云「<span class="shu-ming">書</span>曰：八音克諧」，<span class="shu-ming">虞書·舜典</span>文。云「<span class="shu-ming">左傳</span>曰：百姓輯睦」者，案僖十五年及成十六年皆云：「群臣輯睦。」其是乎！云「<span class="shu-ming">書</span>曰：燮友柔克」者，<span class="shu-ming">周書·洪范</span>文</span></p>
<p class="em2" id="p11"><a class="gg-link" href="#p11" onclick="return changeColor(this);"></a>從、申、神、加、弼、崇，重也。<span class="jiazhu">隨從、弼輔、增崇，皆所以爲重疊。神所未詳。○重，直龍切。</span><span class="jianshu"><span class="yinwen">疏</span>「從申」至「重也」。○釋曰：隨從、申重、加弼、弼輔、崇充，皆所以爲重疊也。<span class="shu-ming">大雅·鳧鷖</span>云：「福祿來崇。」</span></p>
<p class="em2" id="p12"><a class="gg-link" href="#p12" onclick="return changeColor(this);"></a>觳、悉、卒、泯、忽、滅、罄、空、畢、罊、殲、拔、殄，盡也。<span class="jiazhu">觳，今直語耳。忽然，盡貌。今江東呼厭極爲罄。餘皆見<span class="shu-ming">詩</span>。○觳，音學。罊，苦計切。殲，音尖。</span><span class="jianshu"><span class="yinwen">疏</span>「觳今」至「見<span class="shu-ming">詩</span>」。○釋曰：此皆謂終盡。觳，今直語耳。忽然，盡貌。<span class="shu-ming">左傳</span>曰：「皋陶庭堅不祀忽諸。」云「今江東呼厭極爲罄」者，以時驗而言也。<span class="shu-ming">說文</span>云：「器中盡也。」云「餘皆見<span class="shu-ming">詩</span>」者，悉者，<span class="shu-ming">說文</span>云：「詳盡也。」卒者，終盡也。<span class="shu-ming">衛風·日月</span>云：「畜我不卒。」泯者，滅盡也。<span class="shu-ming">大雅·桑柔</span>云：「靡國不泯。」滅，絕盡也。<span class="shu-ming">小雅·正月</span>云：「寧或滅之。」罄者，<span class="shu-ming">說文</span>云：「器中空也。」<span class="shu-ming">小雅·蓼莪</span>云：「瓶之罄矣。」空者，<span class="shu-ming">小雅·大東</span>云：「杼柚其空。」畢者，<span class="shu-ming">小雅·無羊</span>云：「畢來既升。」殲者，舍人曰：「眾之盡也。」<span class="shu-ming">秦風·黃鳥</span>云：「殲我良人。」拔者，搴除使盡也。殄者，<span class="shu-ming">詩</span>云：「邦國殄瘁。」</span></p>
<p class="em2" id="p13"><a class="gg-link" href="#p13" onclick="return changeColor(this);"></a>苞、蕪、茂，豐也。<span class="jiazhu">苞叢、繁蕪，皆豐盛。</span><span class="jianshu"><span class="yinwen">疏</span>「苞、蕪、茂，豐也」。○釋曰：皆豐盛也。苞者，草木叢生也。<span class="shu-ming">禹貢</span>云：「草木漸苞。」蕪者，繁蕪也。<span class="shu-ming">洪範</span>云：「庶草蕃廡。」蕪、廡音義同。茂者，茂盛也。<span class="shu-ming">小雅·天保</span>云：「如松柏之茂。」</span></p>
<p class="em2" id="p14"><a class="gg-link" href="#p14" onclick="return changeColor(this);"></a>揫、斂、屈、收、戢、蒐、裒、鳩、樓，聚也。<span class="jiazhu"><span class="shu-ming">禮記</span>曰：「秋之言揫，揫，斂也。」春獵爲蒐，蒐者，以其聚人眾也。<span class="shu-ming">詩</span>曰：「屈此群醜」，「原隰裒矣」。<span class="shu-ming">左傳</span>曰：「以鳩其民。」樓猶今言拘樓，聚也。○揫，子由切。蒐，音搜。</span><span class="jianshu"><span class="yinwen">疏</span>「揫斂」至「聚也」。○釋曰：皆會聚也。斂者，率聚也。<span class="shu-ming">禮記·大學</span>曰：「百乘之家，不畜聚斂之臣。」收者，<span class="shu-ming">周頌·維天之命</span>云：「我其收之。」戢者，藏聚也。<span class="shu-ming">周頌·時邁</span>云：「載戢干戈。」餘皆見注。</span><span class="jianshu">○注「<span class="shu-ming">禮記</span>」至「聚也」。○釋曰：云「禮記曰：秋之言揫，揫，斂也」者，<span class="shu-ming">鄉飲酒義</span>文。云「春獵爲蒐，蒐者，以其聚人眾也」，「春獵爲蒐」，<span class="shu-ming">釋天</span>文也。云「<span class="shu-ming">詩</span>曰：屈此群醜」者，<span class="shu-ming">魯頌·泮水</span>文。云「原隰裒矣」者，<span class="shu-ming">小雅·常棣</span>文。云「<span class="shu-ming">左傳</span>曰：以鳩其民」者，隱八年文。云「樓猶今言拘樓，聚也」者，以時驗而言也。</span></p>
<p class="em2" id="p15"><a class="gg-link" href="#p15" onclick="return changeColor(this);"></a>肅、齊、遄、速、亟、屢、數、迅，疾也。<span class="jiazhu"><span class="shu-ming">詩</span>曰：「仲山甫徂齊。」○遄，音船。亟，欺冀切。數，音朔。</span><span class="jianshu"><span class="yinwen">疏</span>「肅齊」至「疾也」。○釋曰：皆謂急疾也。肅者，<span class="shu-ming">召南·小星</span>云：「肅肅宵征。」毛傳云：「肅肅，疾貌。」齊者，壯疾也。遄者，<span class="shu-ming">邶風·泉水</span>云：「遄臻于衛。」速者，<span class="shu-ming">論語</span>云：「無欲速。」亟者<span class="jiazhu">欺冀切</span>，<span class="shu-ming">論語</span>曰：「好從事而亟失時。」一云亟<span class="jiazhu">居力切</span>。<span class="shu-ming">大雅·靈台</span>云：「匪亟其欲。」屢者，<span class="shu-ming">小雅·巧言</span>云：「君子屢盟。」數者，<span class="shu-ming">祭義</span>云：「祭不欲數。」迅者，疾走也。<span class="shu-ming">論語</span>云：「迅雷風烈必變。」</span><span class="jianshu">○注「<span class="shu-ming">詩</span>曰：仲山甫徂齊」。○釋曰：<span class="shu-ming">大雅·烝民</span>文。</span></p>
<p class="em2" id="p16"><a class="gg-link" href="#p16" onclick="return changeColor(this);"></a>寁、駿、肅、亟、遄，速也。<span class="jiazhu"><span class="shu-ming">詩</span>曰：「不寁故也。」駿猶迅速，亦疾也。○寁，音昝。亟，居力切。</span><span class="jianshu"><span class="yinwen">疏</span>「寁駿」至「速也」。○釋曰：速亦疾也。肅、亟、遄，轉相訓耳。駿者，猶迅也。<span class="shu-ming">禮記·大傳</span>云：「逡奔走。」駿、逡音義同。鄭注云：「疾奔走，言勸事也。」</span><span class="jianshu">○注「詩曰：不寁故也」。○釋曰：<span class="shu-ming">鄭風·遵大路</span>文。</span></p>
<p class="em2" id="p17"><a class="gg-link" href="#p17" onclick="return changeColor(this);"></a>壑、阬阬、滕、徵、隍、漮，虛也。<span class="jiazhu">壑，谿壑也。阬阬，謂阬塹也。隍，城池無水者。<span class="shu-ming">方言</span>云：「漮之言空也。」皆謂丘墟耳。滕，徵未詳。○阬，音坑。漮，音康。</span><span class="jianshu"><span class="yinwen">疏</span>「壑阬」至「虛也」。○釋曰：皆謂空虛也。壑者，谿壑也。<span class="shu-ming">大雅·韓弈</span>云：「實墉實壑。」阬阬者，坎陷之虛也。但重言耳。隍者，城池無水者。<span class="shu-ming">易</span>曰：「城復於隍。」漮者，注引<span class="shu-ming">方言</span>云：「康之言空也。」彼注云：「漮窘，空貌。」亦丘墟之空無。<span class="shu-ming">小雅·賓之初筵</span>云：「酌彼康爵。」鄭箋云：「康，虛也。」漮、康音義同。</span></p>
<p class="em2" id="p18"><a class="gg-link" href="#p18" onclick="return changeColor(this);"></a>黎、庶、烝、多、醜、師、旅，眾也。<span class="jiazhu">皆見<span class="shu-ming">詩</span>。</span><span class="jianshu"><span class="yinwen">疏</span>「黎庶」至「眾也」。○釋曰：皆謂眾夥也。注云「皆見<span class="shu-ming">詩</span>」者，<span class="shu-ming">大雅·雲漢</span>云：「周餘黎民」、<span class="shu-ming">靈台</span>云「庶民子來」、<span class="shu-ming">烝民</span>云「天生烝民」、<span class="shu-ming">周頌·載見</span>云「思皇多祜」、<span class="shu-ming">大雅·綿</span>篇云「戎醜攸行」、<span class="shu-ming">棫樸</span>云「六師及之」、<span class="shu-ming">小雅·采芑</span>云「振旅闐闐」之類是也。</span></p>
<p class="em2" id="p19"><a class="gg-link" href="#p19" onclick="return changeColor(this);"></a>洋、觀、裒、眾、那，多也。<span class="jiazhu"><span class="shu-ming">詩</span>曰：「薄言觀者。」又曰：「受福不那。」洋，溢，亦多貌。</span><span class="jianshu"><span class="yinwen">疏</span>「洋觀」至「多也」。○釋曰：皆謂重多也。洋者，洋溢，亦多貌。<span class="shu-ming">魯頌·閟宮</span>云：「萬舞洋洋。」裒者，聚之多也。<span class="shu-ming">易</span>曰：「君子以裒多益寡。」眾者，<span class="shu-ming">周頌·臣工</span>云：「命我眾人。」</span><span class="jianshu">○注「詩曰」至「不那」。○釋曰「<span class="shu-ming">詩</span>曰：薄言觀者」，<span class="shu-ming">小雅·采綠</span>文。「又曰：受福不那」者，<span class="shu-ming">桑扈</span>文。</span></p>
<p class="em2" id="p20"><a class="gg-link" href="#p20" onclick="return changeColor(this);"></a>流、差、柬，擇也。<span class="jiazhu">皆選擇。見<span class="shu-ming">詩</span>。○差，音乂。柬，音簡。</span><span class="jianshu"><span class="yinwen">疏</span>「流、差、柬，擇也」。○釋曰：皆選擇也。<span class="shu-ming">周南·關雎</span>云：「左右流之。」<span class="shu-ming">小雅·吉日</span>云：「既差我馬。」<span class="shu-ming">邶風</span>云：「簡兮簡兮。」皆是也。簡、柬音義同。</span></p>
<p class="em2" id="p21"><a class="gg-link" href="#p21" onclick="return changeColor(this);"></a>戰、慄、震、驚、戁、竦、恐、慴，懼也。<span class="jiazhu"><span class="shu-ming">詩</span>曰：「不戁不竦。」慴即懾也。○慄，音栗。戁，女板切。恐，丘勇切。慴，之涉切。</span><span class="jianshu"><span class="yinwen">疏</span>「戰慄」至「懼也」。○釋曰：皆惶怖也。<span class="shu-ming">論語</span>曰：「使民戰慄。」<span class="shu-ming">詩·秦風·黃鳥</span>云：「惴惴其慄。」<span class="shu-ming">易</span>曰：「震來虩虩。」又曰：「驚遠而懼邇也。」<span class="shu-ming">詩</span>云：「不戁不竦。」<span class="shu-ming">月令</span>曰：「國時有恐。」<span class="shu-ming">樂記</span>曰：「柔氣不懾。」是皆懼也。慴即懾也。</span><span class="jianshu">○注「<span class="shu-ming">詩</span>曰：不戁不竦」。○釋曰：<span class="shu-ming">商頌·長髮</span>文也。</span></p>
<p class="em2" id="p22"><a class="gg-link" href="#p22" onclick="return changeColor(this);"></a>痡、瘏、虺頹、玄黃、劬勞、咎、顇、瘽、瘉、鰥、戮、癙、瘸、㾖、癢、疷、疵、閔、逐、疚、痗、瘥、痱、𤺺、瘵、瘼、癠，病也。<span class="jiazhu">虺頹、玄黃，皆人病之通名。而說者便謂之馬疾，失其義也。<span class="shu-ming">詩</span>曰：「生我劬勞。」<span class="shu-ming">書</span>曰：「智藏鰥在。」相戮辱，亦可恥病也。今江東呼病曰瘵，東齊曰瘼。<span class="shu-ming">禮記</span>曰：「親癠，色容不盛。」戮逐未詳，皆見<span class="shu-ming">詩</span>。○痡，普胡切。瘏音徒。虺音灰。顇音悴。瘽音勤。瘉音俞。癙音鼠。瘸，力專反。㾖音里。癢音羊。瘥，徂何切。痱音肥。𤺺音亶。瘵音債。癠，徂細切。</span><span class="jianshu"><span class="yinwen">疏</span>「痡瘏」至「病也」。○釋曰：疾甚曰病。此皆病之通名耳。孫炎曰：「痡，人疲不能行之病。」瘏，馬疲不能進之病。虺頹，馬罷不能升高之病。玄黃，馬更黃色之病。」然則虺頹者病之狀，玄黃者病之變色。郭云：「皆人病之通名。」而說者便謂之馬病，失其義也。」蓋指孫炎不能弘通，故云失其義也。咎者，罪病也。顇者，<span class="shu-ming">小雅·雨無正</span>云：「維躬是瘁。」顇、瘁音義同。瘽者，勞苦之病也。瘉者，<span class="shu-ming">小雅·角弓</span>云：「交相爲瘉。」戮者相戮辱，亦可恥病也。癙及癢者，<span class="shu-ming">小雅·正月</span>云：「癙憂以癢。」<span class="shu-ming">舍人</span>云：「癙、瘸、㾖、癢皆心憂憊之病也。」孫炎云：「癙者，畏之病也。」者，<span class="shu-ming">小雅·正月</span>云：「悠悠我里。」㾖、里音義同。疷者，孫炎云：「滯之病也。」<span class="shu-ming">小雅·白華</span>云：「俾我疷兮。」疵者，瑕釁小病也。閔者，<span class="shu-ming">豳風·鴟鴞</span>云：「鬻子之閔斯。」逐者，<span class="shu-ming">衛風·考槃</span>云：「碩人之軸。」鄭箋云：「軸，病也。」軸與逐蓋今古字。郭氏未詳。疚者，<span class="shu-ming">小雅·采薇</span>云：「憂心孔疚。」痗者，<span class="shu-ming">小雅·十月</span>云：「亦孔之痗。」瘥者，<span class="shu-ming">節南山</span>云：「天方薦瘥。」痱者，<span class="shu-ming">四月</span>云：「百卉具腓。」痱、腓音義同。𤺺者，<span class="shu-ming">大雅·板</span>篇云：「下民卒𤺺。」瘵者，<span class="shu-ming">大雅·瞻卬</span>云：「士民其瘵。」瘼者，<span class="shu-ming">大雅·桑柔</span>云：「瘼此下民。」餘皆見注。</span><span class="jianshu">○注「<span class="shu-ming">詩</span>曰」至「見<span class="shu-ming">詩</span>」。○釋曰：云「生我劬勞」者，<span class="shu-ming">小雅·蓼莪</span>文。云「<span class="shu-ming">書</span>曰：智藏鰥在」者，<span class="shu-ming">周書·召誥</span>文。云「今江東呼病曰瘵」者，以時驗而言。云「東齊曰瘼」者，<span class="shu-ming">方言</span>文。云「<span class="shu-ming">禮記</span>曰：親癠，色容不盛」者，<span class="shu-ming">玉藻</span>文。</span></p>
<p class="em2" id="p23"><a class="gg-link" href="#p23" onclick="return changeColor(this);"></a>恙、寫、悝、盱、繇、慘、恤、罹，憂也。<span class="jiazhu">今人云無恙謂無憂也。寫，有憂者，思散寫也。<span class="shu-ming">詩</span>曰：「悠悠我悝」，「云何盱矣」。繇役亦爲憂愁也。○悝，音里。盱，音吁。繇，音遙。</span><span class="jianshu"><span class="yinwen">疏</span>「恙寫」至「憂也」。○釋曰：皆言憂愁也。恙者，<span class="shu-ming">聘禮</span>云：「公問君，賓對公再拜。」鄭注云：「拜其無恙。」郭云：「今人云無恙謂無憂也。寫者有憂者，思散寫也。」<span class="shu-ming">小雅·車犖</span>云：「我心寫兮。」繇者，繇役亦爲憂愁。慘者，心憂也。恤者，<span class="shu-ming">小雅·祈父</span>云：「胡轉予於恤。」罹者，<span class="shu-ming">王風·兔爰</span>云：「逢此百罹。」</span><span class="jianshu">○注「詩曰」至「盱矣」。○釋曰：云「<span class="shu-ming">詩</span>曰：悠悠我悝」者，<span class="shu-ming">小雅·十月</span>文。「云何盱矣」者，<span class="shu-ming">卷耳</span>及<span class="shu-ming">都人士</span>文也。</span></p>
<p class="em2" id="p24"><a class="gg-link" href="#p24" onclick="return changeColor(this);"></a>倫、勩、邛、敕、勤、愉、庸、癉，勞也。<span class="jiazhu"><span class="shu-ming">詩</span>曰：「莫知我勩。」維王之邛」，「哀我癉人」。<span class="shu-ming">國語</span>曰：「無功庸者。」倫理事務以相約敕亦爲勞。勞苦者多惰。愉今字或作窳，同。○勩，與世切。勞，力報切。</span><span class="jianshu"><span class="yinwen">疏</span>「倫勩」至「勞也」。○釋曰：皆謂勞苦也。倫者，理也，理治事務者必勞。勩者，<span class="shu-ming">廣雅</span>云：「苦也。」孫炎曰：「習事之勞也。」敕者，相約敕也，亦爲勞苦。勤者，勞力也。<span class="shu-ming">梓材</span>云：「既勤垣墉。」愉者，懶也。郭云：「勞苦者多惰。」愉今字或作窳，同。庸者，民功曰庸。癉者，<span class="shu-ming">說文</span>云：「勞病也。」</span><span class="jianshu">○注「<span class="shu-ming">詩</span>曰」至「庸者」。○釋曰：云「<span class="shu-ming">詩</span>曰：莫知我勩」者，<span class="shu-ming">小雅·雨無正</span>文。云「維王之邛」者，<span class="shu-ming">巧言</span>文。云「哀我癉人」者，<span class="shu-ming">大東</span>文。云「<span class="shu-ming">國語</span>曰：無功庸者」，案<span class="shu-ming">晉語</span>：「韓獻子老，使公族穆子受事於朝，辭曰：『厲公之亂，無忌備公族不能使。臣聞之曰：無功庸者，不敢居高位。今無忌智不能匡居，使至於難，仁不能救，勇不能死，敢辱君朝以忝韓宗？請退也。』固辭不立。悼公聞之，曰：『難，雖不能死，而能讓，不可不賞。』使掌公族大夫。」是其事也。</span></p>
<p class="em2" id="p25"><a class="gg-link" href="#p25" onclick="return changeColor(this);"></a>勞、來、強、事、謂、翦、篲，勤也。<span class="jiazhu"><span class="shu-ming">詩</span>曰：「職勞不來。」自勉強者，亦勤力者。由事事，故爲勤也。<span class="shu-ming">詩</span>曰：「迨其謂之。」翦、篲未詳。○來，音賚。強，其丈切。</span><span class="jianshu"><span class="yinwen">疏</span>「勞來」至「勤也」。○釋曰：皆謂勤勞也。勞、來者，以其有勤勞也。自勉強者，亦爲勤。由能事事有功者，亦爲勤。</span><span class="jianshu">○注「詩曰」至「謂之」。○釋曰：云「職勞不來」者，<span class="shu-ming">小雅·大東</span>文。人以不被勞來者爲不見勤，故<span class="shu-ming">采薇</span>敘曰：「秋大杜以勤之。」即是勞來也。云「迨其謂之」者，<span class="shu-ming">召南·摽有梅</span>文也。</span></p>
<p class="em2" id="p26"><a class="gg-link" href="#p26" onclick="return changeColor(this);"></a>悠、傷、憂，思也。<span class="jiazhu">皆感思也。○思，司嗣切。</span><span class="jianshu"><span class="yinwen">疏</span>「悠、傷、憂，思也」。○釋曰：皆感思也。悠者，<span class="shu-ming">秦風·渭陽</span>云：「悠悠我思。」傷者，<span class="shu-ming">周南·卷耳</span>云：「維以不永傷。」憂者，愁思也。</span></p>
<p class="em2" id="p27"><a class="gg-link" href="#p27" onclick="return changeColor(this);"></a>懷、惟、慮、原、念、惄，思也。<span class="jiazhu"><span class="shu-ming">詩</span>曰：「惄如調饑。」○惄，音溺。</span><span class="jianshu"><span class="yinwen">疏</span>「懷惟」至「思也」。○釋曰：皆思念也。<span class="shu-ming">方言</span>云：「鬱悠、懷、惄、惟、慮、原、念、靖、慎，思也。晉宋衛魯之間謂之鬱悠。惟，凡思也。慮，謀思也。原，欲思也。念，常思也。東齊海岱之間曰靖，秦晉或曰慎。凡思之貌亦曰慎，或曰惄。」舍人曰：「惄，志而不得之思也。」</span><span class="jianshu">○注「<span class="shu-ming">詩</span>曰：惄如調饑」。○釋曰：<span class="shu-ming">周南·汝墳</span>文。</span></p>
<p class="em2" id="p28"><a class="gg-link" href="#p28" onclick="return changeColor(this);"></a>祿、祉、履、戩、祓、禧、禠、祜，福也。<span class="jiazhu"><span class="shu-ming">詩</span>曰：「福履綏之」，「俾爾戩榖」，「祓祿康矣」。禠、禧，<span class="shu-ming">書傳</span>不見，其義未詳。○戩，子淺切。祓，音廢。禠，音斯。</span><span class="jianshu"><span class="yinwen">疏</span>「祿祉」至「福也」。○釋曰：皆福祜也。福祿對文則小異，散則祿亦福也。<span class="shu-ming">商頌·玄鳥</span>云：「百祿是何。」鄭箋謂當擔負天之多福。祉者，繁多之福也。<span class="shu-ming">周頌·烈文</span>云：「錫爾祉福。」祜者，<span class="shu-ming">小雅·信南山</span>云：「受天之祜。」</span><span class="jianshu">○注「詩曰」至「康矣」。○釋曰：云「<span class="shu-ming">詩</span>曰：福履綏之」者，<span class="shu-ming">周南·樛木</span>文云「俾爾戩榖」者，<span class="shu-ming">小雅·天保</span>文。云「祓祿康矣」者，<span class="shu-ming">大雅·卷阿</span>文。</span></p>
<p class="em2" id="p29"><a class="gg-link" href="#p29" onclick="return changeColor(this);"></a>禋、祀、祠、蒸、嘗、禴，祭也。<span class="jiazhu"><span class="shu-ming">書</span>曰：「禋于六宗。」餘者皆以爲四時祭名也。○禴音藥。</span><span class="jianshu"><span class="yinwen">疏</span>「禋祀」至「祭也」。○釋曰：皆祭之別名。祭，際也，人神交際。<span class="shu-ming">說文</span>云：「從示、從又、從肉。又，手也。以手持肉。示，神所以祭也。」禋者，<span class="shu-ming">說文</span>云：「絜祀也。」祀者，<span class="shu-ming">說文</span>云：「祭無巳也。」餘者四時祭名，疏具<span class="shu-ming">釋天</span>。</span><span class="jianshu">○注「<span class="shu-ming">書</span>曰：禋于六宗」。○釋曰：<span class="shu-ming">虞書·舜典</span>文。孔安國云：「精意以享謂之禋。」宗，尊也。所尊祭者，其祀有六，謂四時也，寒暑也，日也，月也，星也，水旱也。</span></p>
<p class="em2" id="p30"><a class="gg-link" href="#p30" onclick="return changeColor(this);"></a>儼、恪、祗、翼、諲、恭、欽、寅、熯，敬也。<span class="jiazhu">儼然，敬貌。<span class="shu-ming">書</span>曰：「夙夜惟寅。」<span class="shu-ming">詩</span>曰：「我孔熯矣。」諲未詳。○恪，虛各切。諲，音因。熯，而善切。</span><span class="jianshu"><span class="yinwen">疏</span>「儼恪」至「敬也」。○釋曰：皆謂謹敬也。儼者，郭云：「儼然，敬貌。」<span class="shu-ming">論語</span>云：「儼然人望而畏之。」恪者，心敬也。<span class="shu-ming">周書·微子之命</span>云：「恪慎克孝。」祗者，<span class="shu-ming">虞書·大禹謨</span>云：「祗承於帝。」翼者，小心之敬也。云恭者，敬貌也。<span class="shu-ming">大雅·桑柔</span>云：「溫溫恭人。」欽者，<span class="shu-ming">堯典</span>云：「欽若昊天。」</span><span class="jianshu">○注「書曰」至「熯矣」。○釋曰：云「<span class="shu-ming">書</span>曰：夙夜惟寅」者，<span class="shu-ming">虞書·舜典</span>文。云「<span class="shu-ming">詩</span>曰：我孔熯矣」者，<span class="shu-ming">小雅·楚茨</span>文。</span></p>
<p class="em2" id="p31"><a class="gg-link" href="#p31" onclick="return changeColor(this);"></a>朝、旦、夙、晨、晙，早也。<span class="jiazhu">晙亦明也。○晙音俊。</span><span class="jianshu"><span class="yinwen">疏</span>「朝旦」至「早也」。○釋曰：早者，<span class="shu-ming">說文</span>云：「晨也。從日在甲上，十，古文甲字。」今即以不晚爲早。朝者，<span class="shu-ming">鄘風·蝃蝀</span>云：「崇朝其雨。」毛傳云：「崇，終也。從旦至食時爲終朝。」旦者，<span class="shu-ming">說文</span>云：「明也。從日在一上，一，地也。」<span class="shu-ming">陳風·東門之枌</span>云：「榖旦於差。」夙者，<span class="shu-ming">齊風·東方未明</span>云：「不夙則莫。」晨者，<span class="shu-ming">說文</span>云：「晨，昧爽也。」<span class="shu-ming">東方未明</span>云：「不能晨夜。」晙亦明之早也。</span></p>
<p class="em2" id="p32"><a class="gg-link" href="#p32" onclick="return changeColor(this);"></a>𩖕、竢、替、戾、厎、止、徯，待也。<span class="jiazhu"><span class="shu-ming">書</span>曰：「徯我后。」今河北人語亦然。替、戾、厎者，皆止也。止亦相待。○𩖕，音須。竢，音士。厎，音止。徯，胡禮切。</span><span class="jianshu"><span class="yinwen">疏</span>「𩖕竢」至「待也」。○釋曰：皆相待也。𩖕者，<span class="shu-ming">邶風·匏有苦葉</span>云：「卬須我友。」竢者，<span class="shu-ming">齊風·著</span>篇云：「俟我於著乎而。」𩖕、須、竢、俟音義同。替、戾、厎者，郭云：「皆止也。止亦相待。」</span><span class="jianshu">○注「<span class="shu-ming">書</span>曰：徯我后」。○釋曰：<span class="shu-ming">商書·太甲</span>文。</span></p>
<p class="em2" id="p33"><a class="gg-link" href="#p33" onclick="return changeColor(this);"></a>噊、幾、烖、殆，危也。<span class="jiazhu">幾猶殆也。噊、烖未詳。○噊，音聿。烖，音哉。</span><span class="jianshu"><span class="yinwen">疏</span>「噊幾」至「危也」。○釋曰：皆危險也。<span class="shu-ming">說文</span>云：「危，在高而懼。」幾者，幾猶殆也。<span class="shu-ming">周書·顧命</span>云：「無以釗冒貢於非幾。」殆者，<span class="shu-ming">小雅·節南山</span>云：「無小人殆。」</span></p>
<p class="em2" id="p34"><a class="gg-link" href="#p34" onclick="return changeColor(this);"></a>𧰙，汽也。<span class="jiazhu">謂相摩近。○𧰙，音祈。汽，音蓋。</span><span class="jianshu"><span class="yinwen">疏</span>「𧰙，汽也」。○釋曰：<span class="shu-ming">說文</span>云：剴，摩也。郭讀凱爲剴，云：「謂相摩近。」孫炎云：「汽，近也。」<span class="shu-ming">大雅·民勞</span>云：「汽可小康。」鄭箋云：「汽，幾也。」反覆相訓，故汽得爲幾也。昭二十年<span class="shu-ming">左傳</span>亦引此<span class="shu-ming">詩</span>。杜預云：「汽，期也。」然則期字雖別，皆是近義，言其近當如此。<span class="shu-ming">史記</span>稱漢高祖欲廢大子，周昌曰：「臣口不能言，然臣期知其不可。陛下雖廢大子，臣期不奉詔。」言期者，意亦與此同也。</span></p>
<p class="em2" id="p35"><a class="gg-link" href="#p35" onclick="return changeColor(this);"></a>治、肆、古，故也。<span class="jiazhu">治未詳。肆、古見<span class="shu-ming">詩</span>、<span class="shu-ming">書</span>。</span><span class="jianshu"><span class="yinwen">疏</span>「治、肆、古，故也」。○釋曰：肆之爲故，語更端辭也。<span class="shu-ming">商書·湯誥</span>曰：「肆台小子。」古之爲故，謂舊故也。<span class="shu-ming">周頌·良耜</span>云：「續古之人。」</span></p>
<p class="em2" id="p36"><a class="gg-link" href="#p36" onclick="return changeColor(this);"></a>肆、故，今也。<span class="jiazhu">肆既爲故，又爲今。今亦爲故，故亦爲今。此義相反而兼通者，事例在下，而皆見<span class="shu-ming">詩</span>。</span><span class="jianshu"><span class="yinwen">疏</span>「肆、故，今也」。○釋曰：<span class="shu-ming">詩·大雅·綿</span>篇云：「肆不殄厥慍。」毛傳云：「肆，故今也。」即以肆之一字爲故今，因上起下之語。郭氏字別爲義，云：「肆既爲故，又爲今。今亦爲故，故亦爲今。此義相反而兼通者，事例在下。」在下者，謂在下文「徂、在，存也」注。</span></p>
<p class="em2" id="p37"><a class="gg-link" href="#p37" onclick="return changeColor(this);"></a>惇、亶、祜、篤、掔、仍、肶、埤、竺、腹，厚也。<span class="jiazhu">頻仍、埤益、肶輔，皆重厚。掔然，厚貌。餘皆見<span class="shu-ming">詩</span>、<span class="shu-ming">書</span>。○肶，音毗。埤，音椑。竺，音篤。</span><span class="jianshu"><span class="yinwen">疏</span>「惇亶」至「厚也」。○釋曰：皆重厚也。惇者，<span class="shu-ming">周書·武成</span>云：「惇信明義。」亶者，誠之厚也。<span class="shu-ming">大雅·桑柔</span>云：「逢天僤怒。」<span class="shu-ming">小雅·天保</span>云：「俾爾單厚。」<span class="shu-ming">周頌·昊天有成命</span>云：「單厥心。」皆訓厚也。亶、僤、單音義同。祜者，福厚也。篤者，<span class="shu-ming">周頌·維天之命</span>云：「曾孫篤之。」掔然，厚貌。頻仍、埤益、肶輔，皆重厚。<span class="shu-ming">釋天</span>云：「仍饑爲薦。」<span class="shu-ming">邶風·北門</span>云：「政事一埤益我。」<span class="shu-ming">小雅·節南山</span>云：「天子是毗。」又<span class="shu-ming">采菽</span>云：「福祿蓖之。」肶、毗、蓖音義同。腹者，<span class="shu-ming">小雅·蓼莪</span>云：「出入腹我。」<span class="shu-ming">月令</span>云：「水澤腹堅。」</span></p>
<p class="em2" id="p38"><a class="gg-link" href="#p38" onclick="return changeColor(this);"></a>載、謨、食、詐，偽也。<span class="jiazhu">載者，言而不信。謨者，謀而不忠。<span class="shu-ming">書</span>曰：「朕不食言。」</span><span class="jianshu"><span class="yinwen">疏</span>「載謨」至「偽也」。○釋曰：皆虛偽也。郭云「載者，言而不信。謨者，謀而不忠」者，以載詁爲言，謨爲謀，今又爲偽，故以爲言而不信，謀而不忠，不信不忠，則是偽也。食者，孫炎曰：「食言之偽也。」哀二十五年<span class="shu-ming">左傳</span>云：「孟武伯惡郭重曰：『何肥也？』公曰：『是食言多矣。能無肥乎？』」然則言而不行，如食之消盡後終不行，前言則偽，故通謂偽言爲食言。故此訓食爲偽也。詐者，<span class="shu-ming">方言</span>云：「膠、譎，詐也。涼州西南之間曰膠，自關而東西或曰譎，或曰膠。詐，通語也。</span><span class="jianshu">○注「書曰：朕不食言」。○釋曰：<span class="shu-ming">商書·湯誥</span>文。</span></p>
<p class="em2" id="p39"><a class="gg-link" href="#p39" onclick="return changeColor(this);"></a>話、猷、載、行、訛，言也。<span class="jiazhu"><span class="shu-ming">詩</span>曰：「慎爾出話。」猷者，道，道亦言也。<span class="shu-ming">周禮</span>曰：「作盟詛之載。」今江東通謂語爲行。世以妖言爲訛。</span><span class="jianshu"><span class="yinwen">疏</span>「話猷」至「言也」。○釋曰：皆謂言辭也。話者，善言也。孫炎曰：「善人之言也。」猷者，道也，道亦言也。載者，載於簡策之言也。郭云：「今江東通謂語爲行世。以妖言爲訛。」</span><span class="jianshu">○注「<span class="shu-ming">詩</span>曰」至「之載」。○釋曰：云「<span class="shu-ming">詩</span>曰：慎爾出話」者，<span class="shu-ming">大雅·抑</span>篇文。云「<span class="shu-ming">周禮</span>曰：作盟詛之載」者，<span class="shu-ming">春官·詛祝職</span>文也。</span></p>
<p class="em2" id="p40"><a class="gg-link" href="#p40" onclick="return changeColor(this);"></a>遘、逢，遇也。<span class="jiazhu">謂相遭遇。</span>遘、逢、遇，遻也。<span class="jiazhu">轉復爲相觸遻。</span>遘、逢、遇、遻，見也。<span class="jiazhu">行而相值，即見。○遘，音構。遻，音悟。</span><span class="jianshu"><span class="yinwen">疏</span>「遘逢」至「見也」。○釋曰：皆謂相遭遇、觸遻而相見也。<span class="shu-ming">召南·草蟲</span>云：「亦既遘止。」<span class="shu-ming">周書·洪範</span>云：「子孫其逢吉。」<span class="shu-ming">鄭風·野有蔓草</span>云：「邂逅相遇。」轉復相訓三者又爲相觸逆。遘、逢、遇、遻四者，皆行而相值之名。行而相值即見也，故又爲見。</span></p>
<p class="em2" id="p41"><a class="gg-link" href="#p41" onclick="return changeColor(this);"></a>顯、昭、覲、釗、覿，見也。<span class="jiazhu">顯、昭，明見也。<span class="shu-ming">逸書</span>曰：「釗我周王。」○釗，之遙切。</span><span class="jianshu"><span class="yinwen">疏</span>「顯昭」至「見也」。○釋曰：顯、昭，明見也。<span class="shu-ming">周頌·敬之</span>云：「天維顯思。」又<span class="shu-ming">時邁</span>云：「昭明有周。」覲、釗、覿也，皆下見上者。<span class="shu-ming">曲禮</span>云：「天子當依而立，諸侯北面而見天子曰覲。」<span class="shu-ming">郊特牲</span>云：「不敢私覿。」</span><span class="jianshu">○注「<span class="shu-ming">逸書</span>曰：釗我周王」。○釋曰：不在今<span class="shu-ming">尚書</span>之內，故曰逸。</span></p>
<p class="em2" id="p42"><a class="gg-link" href="#p42" onclick="return changeColor(this);"></a>監、瞻、臨、涖、覜、相，視也。<span class="jiazhu">皆謂察視也。○監，音鑒。涖，音利，覜，音跳。</span><span class="jianshu"><span class="yinwen">疏</span>「監瞻」至「視也」。○釋曰：皆謂察視也。<span class="shu-ming">小雅·節南山</span>云：「何用不監。」又曰：「民具爾瞻。」<span class="shu-ming">大雅·大明</span>云：「上帝臨女。」<span class="shu-ming">文王·世子</span>云：「成王幼不能涖阼。」覜者，<span class="shu-ming">考工記</span>云：「瑑圭璋八寸，璧琮八寸，以覜聘。」鄭注云：「覜，視也。聘，問也。眾來曰覜，特來曰聘。」相者，<span class="shu-ming">小雅·小弁</span>云：「相彼投兔。」</span></p>
<p class="em2" id="p43"><a class="gg-link" href="#p43" onclick="return changeColor(this);"></a>鞠、訩、溢，盈也。<span class="jiazhu"><span class="shu-ming">詩</span>曰：「降此鞠訩」。</span><span class="jianshu"><span class="yinwen">疏</span>「鞠、訩、溢，盈也」。○釋曰：皆謂盈多。訩訟、滿溢，皆盈多也。</span><span class="jianshu">○注「<span class="shu-ming">詩</span>曰：降此鞠訩」。○釋曰：<span class="shu-ming">小雅·節南山</span>文。毛傳云：「鞠，盈。訩，訟也。」鄭箋云：「盈猶多也。」以盈者必多，故鄭轉云盈猶多也。</span></p>
<p class="em2" id="p44"><a class="gg-link" href="#p44" onclick="return changeColor(this);"></a>孔、魄、哉、延、虛、無、之、言，間也。<span class="jiazhu">孔穴、延、魄、虛、無皆有間隙。餘未詳。</span><span class="jianshu"><span class="yinwen">疏</span>「孔魄」至「間也」。○釋曰：間謂間隙也。孔者，孔穴。<span class="shu-ming">小雅·角弓</span>云：「如酌孔取。」魄者，形也，謂月之無光之處名魄也。<span class="shu-ming">康誥</span>云：「惟三月哉生魄。」延者，今墓道也。虛、無者，空無所有也。是皆有間隙也。</span></p>
<p class="em2" id="p45"><a class="gg-link" href="#p45" onclick="return changeColor(this);"></a>瘞、幽、隱、匿、蔽、竄，微也。<span class="jiazhu">微謂逃藏也。<span class="shu-ming">左傳</span>曰：「其徒微之。」是也。○瘞，於計切。匿，女力切。</span><span class="jianshu"><span class="yinwen">疏</span>「瘞幽」至「微也」。○釋曰：微謂逃藏也。瘞者，埋藏之微也。幽者，深微也。隱者，潛隱而微也。匿者，舍人曰：「藏之微也。」蔽者，覆障使微也。竄者，行之微也。是皆微昧不顯揚也。</span><span class="jianshu">○注「<span class="shu-ming">左傳</span>」至「是也」。○釋曰：案昭十七年傳云：楚白公勝作亂，殺子西、子期，葉公子高至，「遇箴尹因帥其屬將與白公，子高曰：『微二子者，楚不國矣。棄德從賊，其可保乎？』乃從葉公。使與國人以攻白公。白公奔山而縊，其徒微之。」是也。</span></p>
<p class="em2" id="p46"><a class="gg-link" href="#p46" onclick="return changeColor(this);"></a>訖、徽、妥、懷、安、按、替、戾、底、廢、尼、定、曷、遏，止也。<span class="jiazhu">妥者，坐也。懷者，至也。按，抑，按也。替、廢皆止住也。戾、底義見<span class="shu-ming">詩</span>。<span class="shu-ming">國語</span>曰：「戾久將底。」<span class="shu-ming">孟子</span>曰：「行或尼之。」今以逆相止爲遏。徽未詳。○妥，他果切。遏，烏曷切。</span><span class="jianshu"><span class="yinwen">疏</span>「訖徽」至「止也」。○釋曰：皆謂止住也。訖者，終止也。妥者，坐止也。懷，至止也。安，休止也。按、抑、替、廢、皆止住也。<span class="shu-ming">大雅</span>云：「以按徂旅。」<span class="shu-ming">小雅</span>云：「勿替引之。」定者，靜止也。曷者，俗以抑止爲曷。今以逆相止爲遏。餘皆見注。</span><span class="jianshu">○注「戾底」至「尼之」。○釋曰：云「戾、底義見<span class="shu-ming">詩</span>」者，<span class="shu-ming">小雅·采菽</span>云：「亦是戾矣。」底者，在物之下，是亦止也。凡注言見<span class="shu-ming">詩</span>，今<span class="shu-ming">毛詩</span>無者，蓋在齊、魯、韓<span class="shu-ming">詩</span>也。云「<span class="shu-ming">國語</span>曰：戾久將底」也，案<span class="shu-ming">晉語</span>云：「文公在翟十二年，狐偃曰：「日吾來此也，非以翟爲榮，可以成事也。吾曰奔而易達，困而有資，休以擇利，可以戾也。今戾久矣，戾久將底，底著滯淫，誰能興之？盍速行乎！」是其事也。云「<span class="shu-ming">孟子</span>曰：行或尼之」者，案<span class="shu-ming">孟子</span>：「魯平公將見孟子，嬖人臧倉止之。樂正子見孟子，曰：『克告於君，君爲來見也，嬖人有臧倉沮君，君是以不來也。』曰：『行或使之，止或尼之，行止非人所能也。吾之不遇魯侯，天也。臧氏之子焉能使予不遇哉？』」是其事也。此云「行或尼之」者，所見本異，或傳寫誤。</span></p>
<p class="em2" id="p47"><a class="gg-link" href="#p47" onclick="return changeColor(this);"></a>豫、射，厭也。<span class="jiazhu"><span class="shu-ming">詩</span>曰：「服之無斁。」豫未詳。○射，音亦。</span><span class="jianshu"><span class="yinwen">疏</span>「豫、射，厭也」。○釋曰：謂厭倦也云。</span><span class="jianshu">○注「<span class="shu-ming">詩</span>曰：服之無斁」。○釋曰：「詩曰」者，<span class="shu-ming">周南·葛覃</span>文也。</span></p>
<p class="em2" id="p48"><a class="gg-link" href="#p48" onclick="return changeColor(this);"></a>烈、績，業也。<span class="jiazhu">謂功業也。</span><span class="jianshu"><span class="yinwen">疏</span>「烈、績，業也」。○釋曰：謂功業也。烈者，<span class="shu-ming">周頌·執競</span>云：「無競維烈。」績者，<span class="shu-ming">大雅·文王有聲</span>云：「維禹之績。」</span></p>
<p class="em2" id="p49"><a class="gg-link" href="#p49" onclick="return changeColor(this);"></a>績、勳，功也。<span class="jiazhu">謂功勞也。</span><span class="jianshu"><span class="yinwen">疏</span>「績、勳，功也」。○釋曰：謂功勞也。績者，<span class="shu-ming">虞書·大禹謨</span>云：「嘉乃丕績。」勳者，案<span class="shu-ming">周禮·司勳職</span>云：「王功曰勳。」鄭注云：「輔成王業若周公。」</span></p>
<p class="em2" id="p50"><a class="gg-link" href="#p50" onclick="return changeColor(this);"></a>功、績、質、登、平、明、考、就，成也。<span class="jiazhu">功績皆有成。<span class="shu-ming">詩</span>曰：「質爾民人。」<span class="shu-ming">禮記</span>曰：「年穀不登。」<span class="shu-ming">榖梁傳</span>曰：「平者成也。」事有分明，亦成濟也。</span><span class="jianshu"><span class="yinwen">疏</span>「功績」至「成也」。○釋曰：皆謂成濟也。勳、功、績、業皆有成也。事有分明亦成濟也。<span class="shu-ming">舜典</span>云：「三載考績。」<span class="shu-ming">周頌·敬之</span>云：「日就月將。」皆言成功也。</span><span class="jianshu">○注「<span class="shu-ming">詩</span>曰」至「成也」。○釋曰：云「<span class="shu-ming">詩</span>曰：質爾民人」者，<span class="shu-ming">大雅·抑</span>篇文。云「<span class="shu-ming">禮記</span>曰：年穀不登」者，下<span class="shu-ming">曲禮</span>文。云「<span class="shu-ming">榖梁傳</span>曰：平者成也」者，宣十五年文也。</span></p>
<p class="em2" id="p51"><a class="gg-link" href="#p51" onclick="return changeColor(this);"></a>梏、梗、較、頲、庭、道，直也。<span class="jiazhu">梏、梗、較、頲、皆正直也。<span class="shu-ming">詩</span>曰：「既庭且碩。」頲道無所屈。○梏，音谷。較，音角。頲，他頂切。</span><span class="jianshu"><span class="yinwen">疏</span>「梏梗」至「直也」。○釋曰：梏、梗、較、頲皆正直也。庭，條直也。道者，頲道無所屈。</span><span class="jianshu">○注「詩曰：既庭且碩」。○釋曰：<span class="shu-ming">小雅·大田</span>文。</span></p>
<p class="em2" id="p52"><a class="gg-link" href="#p52" onclick="return changeColor(this);"></a>密、康，靜也。<span class="jiazhu">皆安靜也。</span><span class="jianshu"><span class="yinwen">疏</span>「密、康，靜也」。○釋曰：皆安靜也。<span class="shu-ming">周頌·昊天有成命</span>：「夙夜基命宥密。」<span class="shu-ming">大雅·生民</span>云：「不康禋祀。」</span></p>
<p class="em2" id="p53"><a class="gg-link" href="#p53" onclick="return changeColor(this);"></a>豫、寧、綏、康、柔，安也。<span class="jiazhu">皆見<span class="shu-ming">詩</span>、<span class="shu-ming">書</span>。</span><span class="jianshu"><span class="yinwen">疏</span>「豫寧」至「安也」。○釋曰：皆安樂也。<span class="shu-ming">大雅·板田</span>云：「不敢戲豫。」<span class="shu-ming">虞書·大禹謨</span>云：「萬邦咸寧。」<span class="shu-ming">商書·大甲</span>云：「撫綏萬邦。」<span class="shu-ming">大雅·民勞</span>云：「汔可小康。」<span class="shu-ming">虞書·舜典</span>云：「柔遠能邇。」</span></p>
<p class="em2" id="p54"><a class="gg-link" href="#p54" onclick="return changeColor(this);"></a>平、均、夷、弟，易也。<span class="jiazhu">皆謂易直。</span><span class="jianshu"><span class="yinwen">疏</span>「平均」至「易也」。○釋曰：易者不難也。和平、均一皆易直也。<span class="shu-ming">周頌·天作</span>云：「岐有夷之行。」<span class="shu-ming">大雅·泂酌</span>云：「豈弟君子。」</span></p>
<p class="em2" id="p55"><a class="gg-link" href="#p55" onclick="return changeColor(this);"></a>矢，弛也。<span class="jiazhu">弛，放</span>弛，易也。<span class="jiazhu">相延易。○矢、弛並音尸紙切。</span><span class="jianshu"><span class="yinwen">疏</span>「矢弛」至「易也」。○釋曰：郭云：「弛，放也。」以弓釋弦曰弛，故云「弛，放」。<span class="shu-ming">禮記·雜記</span>云：「一張一弛。」弛又爲易，爲相延易也。</span></p>
<p class="em2" id="p56"><a class="gg-link" href="#p56" onclick="return changeColor(this);"></a>希、寡、鮮，罕也。<span class="jiazhu">罕亦希也。</span>鮮，寡也。<span class="jiazhu">謂少。○鮮。息淺切。</span><span class="jianshu"><span class="yinwen">疏</span>「希寡」至「寡也」。○釋曰：皆簡少之稱也。<span class="shu-ming">論語</span>云：「希不失矣。」<span class="shu-ming">易·說卦</span>云：「巽爲寡髮。」<span class="shu-ming">大雅·篇</span>云：「鮮不爲則。」郭云：「罕亦希也。」<span class="shu-ming">鄭風·大叔于田</span>云：「叔發罕忌。」鮮又爲寡。轉互相訓，皆謂希少爾。</span></p>
<p class="em2" id="p57"><a class="gg-link" href="#p57" onclick="return changeColor(this);"></a>酬、酢、侑，報也。<span class="jiazhu">此通謂相報答，不主於飲酒。○酢，音昨。</span><span class="jianshu"><span class="yinwen">疏</span>「酬、酢、侑，報也」。○釋曰：皆相報答也。郭云「此通謂相報答，不主於飲酒」者，以飲酒之禮，主人酌酒于賓曰獻；賓既卒爵，洗而酌主人曰酢；主人既卒酢爵，又酌自飲，卒爵，復酌進賓曰酬。故說者以酬、酢主謂飲酒相報答。郭以<span class="shu-ming">易·繫辭</span>云「可與酬酢」，謂應對萬物也。<span class="shu-ming">小雅·楚茨</span>云：「萬壽攸酢。」是神報主人也。故云「不主於飲酒」。侑者，案<span class="shu-ming">公食大夫禮</span>賓三飯之後，云「公受宰夫束帛以侑」。注云：「束帛，十端帛也。侑猶勸也。主國君以爲食賓殷勤之意，未至，復發幣以勸之，欲其深安賓也。」是侑者，主人所以報賓也。</span></p>
<p class="em2" id="p58"><a class="gg-link" href="#p58" onclick="return changeColor(this);"></a>毗劉，暴樂也。<span class="jiazhu">謂樹木葉缺落，蔭疏爆樂，見<span class="shu-ming">詩</span>。○暴，音剝。樂，音洛。</span><span class="jianshu"><span class="yinwen">疏</span>「毗劉，暴樂也」。○釋曰：舍人曰：「毗劉，爆樂之意也。木枝葉稀疏不均，爲爆樂。」郭云「謂樹葉缺落，蔭疏爆樂，見<span class="shu-ming">詩</span>」者，<span class="shu-ming">大雅·桑柔</span>云：「捋采其劉。」毛傳云：「劉，爆爍而希也。」是矣。</span></p>
<p class="em2" id="p59"><a class="gg-link" href="#p59" onclick="return changeColor(this);"></a>覭髳，茀離也。<span class="jiazhu">謂草木之叢茸翳薈也。茀離即彌離，彌離猶蒙蘢耳。孫叔然字別爲義，失矣。○覭，音陌。髳，音蒙。</span><span class="jianshu"><span class="yinwen">疏</span>「覭髳，茀離也」。○釋曰：郭云：「謂草木之叢茸翳薈也。茀離即彌離，彌離猶蒙蘢耳。孫叔然字別爲義，失矣。」郭以時驗而爲此解。孫氏每字各別爲義，故云失矣。</span></p>
<p class="em2" id="p60"><a class="gg-link" href="#p60" onclick="return changeColor(this);"></a>蠱、謟、貳，疑也。<span class="jiazhu">蠱惑有貳心者，皆疑也。<span class="shu-ming">左傳</span>曰：「天命不謟。○謟，音縚</span><span class="jianshu"><span class="yinwen">疏</span>「蠱、謟、貳，疑也」。○釋曰：皆謂疑惑也。</span><span class="jianshu">○注「蠱惑」至「不謟」。○釋曰：云「蠱惑有貳心者皆疑也」者，案昭元年<span class="shu-ming">左傳</span>：晉趙孟問於醫和曰：「何謂蠱？」對曰：「淫溺惑亂之所生也。於文，皿蟲爲蠱，榖之飛亦爲蠱。在<span class="shu-ming">周易</span>，女惑男、風落山謂之蠱。」是蠱惑也。貳者，心疑不一也。<span class="shu-ming">大雅·大明</span>云：「無貳爾心。」毛傳云：「無敢懷貳心也。」云「<span class="shu-ming">左傳</span>曰：天命不謟」者，哀十七年葉公子高辭也。</span></p>
<p class="em2" id="p61"><a class="gg-link" href="#p61" onclick="return changeColor(this);"></a>楨、翰、儀，榦也。<span class="jiazhu"><span class="shu-ming">詩</span>曰：「維周之翰。」儀表亦體榦也。</span><span class="jianshu"><span class="yinwen">疏</span>「楨、翰、儀，榦也」。○釋曰：舍人曰：「楨，正也，築牆所立兩木也。」翰所以當牆兩邊障土者也。<span class="shu-ming">大雅·生民</span>云：「維周之楨。」又<span class="shu-ming">崧高</span>云：「維周之翰。」儀表亦體榦也。</span></p>
<p class="em2" id="p62"><a class="gg-link" href="#p62" onclick="return changeColor(this);"></a>弼、棐、輔、比，俌也。<span class="jiazhu"><span class="shu-ming">書</span>曰：「天威棐忱。」<span class="shu-ming">易</span>曰：「比，輔也。」俌猶輔也。○棐，音匪。比，毗志切。俌，音甫。</span><span class="jianshu"><span class="yinwen">疏</span>「弼、棐、輔、比，俌也」。○釋曰：俌猶輔也。弼者，<span class="shu-ming">商書·說命</span>云：「夢帝賚子良弼。」棐者，<span class="shu-ming">周書·康誥</span>云：「天威棐忱。」輔者，<span class="shu-ming">商書·湯誓</span>云：「爾尚輔予一人。」比者，<span class="shu-ming">易·比卦·彖</span>云：「比，輔也。」</span></p>
<p class="em2" id="p63"><a class="gg-link" href="#p63" onclick="return changeColor(this);"></a>疆、界、邊、衛、圉，垂也。<span class="jiazhu">疆埸、竟界、邊旁、營衛、守圉，皆在外垂也。<span class="shu-ming">左傳</span>曰：「聊以固吾圉也。」○圉，音語。</span><span class="jianshu"><span class="yinwen">疏</span>「疆界」至「垂也」。○釋曰：謂四垂也。郭云：「疆埸、竟界、邊旁、營衛、守圉皆在外垂也。舍人曰：「圉，拒邊垂也。」孫炎曰：「圉，國之四垂也。」</span><span class="jianshu">○注「<span class="shu-ming">左傳</span>曰：聊以固吾圉也」。○釋曰：隱十一年鄭伯辭也。</span></p>
<p class="em2" id="p64"><a class="gg-link" href="#p64" onclick="return changeColor(this);"></a>昌、敵、彊、應、丁，當也。<span class="jiazhu">書曰：「禹拜昌言。」彊者，好與物相當值。</span><span class="jianshu"><span class="yinwen">疏</span>「昌敵」至「當也」。○釋曰：皆相當也。昌者，言當也。敵者，仇匹相當也。文六年<span class="shu-ming">左傳</span>曰：「敵惠敵怨。」彊者，好與物相當值。應者，對當也。<span class="shu-ming">大雅·下武</span>云：「應侯順德。」丁者，<span class="shu-ming">雲漢</span>云：「寧丁我躬。」</span><span class="jianshu">○注「<span class="shu-ming">書</span>曰：禹拜昌言」。○釋曰：<span class="shu-ming">虞書·大禹謨</span>文。</span></p>
<p class="em2" id="p65"><a class="gg-link" href="#p65" onclick="return changeColor(this);"></a>浡、肩、搖、動、蠢、迪、俶、厲，作也。<span class="jiazhu">浡然，興作貌。蠢，動作。<span class="shu-ming">公羊傳</span>曰：「俶甚也。」<span class="shu-ming">榖梁傳</span>曰：「始厲樂矣。」肩見<span class="shu-ming">書</span>。迪未詳。</span><span class="jianshu"><span class="yinwen">疏</span>「浡肩」至「作也」。○釋曰：皆興作也。浡然，興作貌。莊公十一年<span class="shu-ming">左傳</span>云：「禹湯罪己，其興也浡然。」肩者，勝任之作也。搖者，<span class="shu-ming">考工記·矢人</span>云：「夾而搖之，以視其豐殺之節」也。動者，<span class="shu-ming">商書·咸有一德</span>云：「德惟一，動罔不吉。」蠢者，<span class="shu-ming">鄉飲酒義</span>云：「春之爲言蠢也。」俶者，始作也。厲者，<span class="shu-ming">方言</span>云：「厲、卬，爲也。甌越曰卬，吳曰厲。」爲亦作也。</span><span class="jianshu">○注「<span class="shu-ming">公羊</span>」至「樂矣」。○釋曰：云「<span class="shu-ming">公羊傳</span>曰：俶甚也」者，隱九年云：三月「庚辰，大雨雪。何以書？記異也。何異爾？俶甚也」。云「<span class="shu-ming">榖梁傳</span>曰：始厲樂矣」者，隱五年云：「九月，考仲子之宮。……初獻六羽，始僭樂矣。尸子曰：「舞<span class="shu-ming">夏</span>，自天子至諸侯皆用八佾。初獻六羽，始厲樂矣。」</span></p>
<p class="em2" id="p66"><a class="gg-link" href="#p66" onclick="return changeColor(this);"></a>茲、斯、諮、呰、己，此也。<span class="jiazhu">呰、己皆方俗異語。○呰，音紫。</span><span class="jianshu"><span class="yinwen">疏</span>「茲斯」至「此也」。○釋曰：此者對彼之稱，言近在是也。茲者，<span class="shu-ming">虞書·大禹謨</span>云：「念茲在茲。」斯者，<span class="shu-ming">召南·殷其雷</span>云：「何斯違斯。」諮與茲同。呰、己與此皆音相近，故得爲此也。郭云：「呰、己皆方俗異語。」</span></p>
<p class="em2" id="p67"><a class="gg-link" href="#p67" onclick="return changeColor(this);"></a>嗟、諮，𨲠也。<span class="jiazhu">今河北人云𨲠歎。音兔罝。○𨲠，音嗟。</span><span class="jianshu"><span class="yinwen">疏</span>「嗟、諮，𨲠也」。○釋曰：皆歎也。<span class="shu-ming">周南·卷耳</span>云：「嗟我懷人。」<span class="shu-ming">堯典</span>云：「疇諮，若時登庸。」郭云：「今河北人云𨲠歎。」</span></p>
<p class="em2" id="p68"><a class="gg-link" href="#p68" onclick="return changeColor(this);"></a>閑、狎、串、貫，習也。<span class="jiazhu">串，厭串；貫，貫忕也，今俗語皆然。○串，五患切。貫，音慣。</span><span class="jianshu"><span class="yinwen">疏</span>「閑狎」至「習也」。○釋曰：皆便習也。莊二十二年<span class="shu-ming">左傳</span>曰：「赦其不閑於教訓。」<span class="shu-ming">曲禮</span>曰：「賢者狎而敬之。」<span class="shu-ming">大雅·皇矣</span>云：「串夷載路。」<span class="shu-ming">齊風·猗嗟</span>云：「射則貫兮。」皆是習也。郭云「串，厭串；貫，貫忕也，今俗語皆然」者，當時晉時有此厭串、貫忕之語，故以爲證也。</span></p>
<p class="em2" id="p69"><a class="gg-link" href="#p69" onclick="return changeColor(this);"></a>曩、塵、佇、淹、留，久也。<span class="jiazhu">塵垢、佇企、淹滯皆稽久。</span><span class="jianshu"><span class="yinwen">疏</span>「曩塵」至「久也」。○釋曰：曩曏、塵垢、佇企、淹滯、留止皆稽久也。通見<span class="shu-ming">詩</span>、<span class="shu-ming">書</span>。</span></p>
<p class="em2" id="p70"><a class="gg-link" href="#p70" onclick="return changeColor(this);"></a>逮、及、暨，與也。<span class="jiazhu"><span class="shu-ming">公羊傳</span>曰：「會及暨皆與也。」逮亦及也。</span><span class="jianshu"><span class="yinwen">疏</span>「逮、及、暨，與也」。○釋曰：皆相親與也。</span><span class="jianshu">○注「<span class="shu-ming">公羊</span>」至「及也」。○釋曰：云「<span class="shu-ming">公羊傳</span>曰：會及暨皆與也」者，隱元年文也。云「逮亦及也」者，<span class="shu-ming">方言</span>文。</span></p>
<p class="em2" id="p71"><a class="gg-link" href="#p71" onclick="return changeColor(this);"></a>騭、假、格、陟、躋、登，陞也。<span class="jiazhu"><span class="shu-ming">方言</span>曰：魯衛之間曰騭，梁益曰格。<span class="shu-ming">禮記</span>曰：「天王登遐。」<span class="shu-ming">公羊傳</span>曰：「躋者何？陞也。」○騭，音質。假，音遐。</span><span class="jianshu"><span class="yinwen">疏</span>「騭假」至「陞也」。○釋曰：皆謂陞上。陟者，<span class="shu-ming">周南·卷耳</span>云：「陟彼高岡。」餘見注。</span><span class="jianshu">○注「<span class="shu-ming">方言</span>」至「陞也」。○釋曰：「<span class="shu-ming">方言</span>曰」者，案彼云：「躡、郅<span class="jiazhu">音質</span>、跂<span class="jiazhu">音企</span>、𢓜、躋、踚<span class="jiazhu">音躍</span>，登也。自關而西，秦晉之間曰躡，東齊海岱之間謂之躋，魯衛曰郅，梁益之間曰𢓜，或曰跂。」騭、郅，格、𢓜，音義同。云「<span class="shu-ming">禮記</span>曰：天王登遐」者，下<span class="shu-ming">曲禮</span>文。云「<span class="shu-ming">公羊傳</span>曰：躋者何？陞也」者，文公二年文也。</span></p>
<p class="em2" id="p72"><a class="gg-link" href="#p72" onclick="return changeColor(this);"></a>揮、盝、歇、涸，竭也。<span class="jiazhu"><span class="shu-ming">月令</span>曰：「無漉陂池。」<span class="shu-ming">國語</span>曰：「水涸而成梁。」揮振去水亦爲竭。歇，通語。○涸，音鶴。</span><span class="jianshu"><span class="yinwen">疏</span>「揮盝」至「竭也」。○釋曰：皆謂竭盡也。揮者，郭云：「揮振去水亦爲竭。」<span class="shu-ming">曲禮</span>曰：「執玉器者弗揮。」是也。盝即漉也。郭云「歇，通語」，謂歇即歇之通語也。涸，水竭也。</span><span class="jianshu">○注「<span class="shu-ming">月令</span>」至「成梁」。○釋曰：云「<span class="shu-ming">月令</span>云：無漉陂池」者，按<span class="shu-ming">月令</span>：「仲春之月：是月也，無竭川澤，無漉陂池，無焚山林。」鄭注云：「順陽養物也。畜水曰陂，穿地通水曰池。」云「<span class="shu-ming">國語</span>曰：水涸而成梁」者，案<span class="shu-ming">周語</span>：定王使單襄公聘於宋，遂假道於陳以聘楚。單子歸，告王曰：「陳侯不有大咎，國必亡。」王曰：「何故？」對曰：「夫辰角見而雨畢，天根見而水涸，本見而草木節解，駟見而隕霜，火見而清風戒寒，故先王之教曰：『雨畢而除道，水涸而成梁，草木節解而備藏，隕霜而冬裘具，清風至而修城郭宮室。』今陳國火朝覿矣，而道路若塞，野場若棄，澤不陂障，川無舟梁，是廢先王之教也。」引之者，證涸爲水竭。</span></p>
<p class="em2" id="p73"><a class="gg-link" href="#p73" onclick="return changeColor(this);"></a>挋、拭、刷，清也。<span class="jiazhu">振訊、抆拭、掃刷，皆所以爲絜清。○挋，音振。刷，所劣切。</span><span class="jianshu"><span class="yinwen">疏</span>「挋、拭、刷，清也」。○釋曰：郭云：「振訊、抆拭、掃刷，皆所以爲絜清。」<span class="shu-ming">禮記·喪大記</span>云：「挋用巾。」哀十四年<span class="shu-ming">公羊傳</span>云：「反袂拭面。」<span class="shu-ming">周禮·淩人職</span>云：「夏，頒冰掌事，秋，刷。」後鄭云：「秋涼冰不用，可以清除其室。」</span></p>
<p class="em2" id="p74"><a class="gg-link" href="#p74" onclick="return changeColor(this);"></a>鴻、昏、於、顯、間，代也。<span class="jiazhu">鴻雁知運代。昏主代明，明亦代昏，顯即明也。間錯亦相代。於義未詳。○於，音烏。間，音澗。</span><span class="jianshu"><span class="yinwen">疏</span>「鴻昏」至「代也」。○釋曰：皆謂更代也。云「鴻雁知運代」者，鴻雁之屬，九月而南，正月而北，是知其時運而更代南北也。云「昏主代明」者，釋經昏字也。日入後二刻半爲昏，昏來則明往，故云「昏主代明」。云「明亦代昏」者，釋經顯也，顯即明也。云「間錯亦相代」者，謂間廁交錯亦相更代也。<span class="shu-ming">儀禮·鄉飲酒</span>云：「乃間歌<span class="shu-ming">魚麗</span>。」鄭注云：「間，代也。謂一歌則一吹。」是也。又<span class="shu-ming">周頌·桓</span>篇云：「皇以間之。」</span></p>
<p class="em2" id="p75"><a class="gg-link" href="#p75" onclick="return changeColor(this);"></a>饁、饟，饋也。<span class="jiazhu"><span class="shu-ming">國語</span>曰：「其妻饁之。」○饁音葉。饟，音餉。饋，音櫃。</span><span class="jianshu"><span class="yinwen">疏</span>「饁、饟，饋也」。○釋曰：饁者以食遺與也。野食曰饁。舍人曰：「饟，自家之野也。」</span><span class="jianshu">○注「<span class="shu-ming">國語</span>曰：其妻饁之」。○釋曰：<span class="shu-ming">晉語</span>云：臼季使，舍於冀野。冀缺耨，其妻饁之，敬，相待如賓。從而問之，冀芮之子，與之歸。既覆命，而進之曰：「臣得賢人，敢以告。」是也。</span></p>
<p class="em2" id="p76"><a class="gg-link" href="#p76" onclick="return changeColor(this);"></a>遷、運，徙也。<span class="jiazhu">今江東通言遷徙。</span><span class="jianshu"><span class="yinwen">疏</span>「遷、運，徙也」。○釋曰：皆謂移徙也。<span class="shu-ming">大雅·皇矣</span>云：「帝遷明德。」<span class="shu-ming">易</span>曰：「日月運行。」郭云「今江東通言遷徙」者，時驗而言也。</span></p>
<p class="em2" id="p77"><a class="gg-link" href="#p77" onclick="return changeColor(this);"></a>秉、拱，執也。<span class="jiazhu">兩手持爲拱。</span><span class="jianshu"><span class="yinwen">疏</span>「秉、拱，執也」。○釋曰：皆謂持執也。<span class="shu-ming">周書·金縢</span>云：「植璧秉珪。」郭云「兩手持爲拱。」<span class="shu-ming">老子</span>云：「雖有拱璧。」</span></p>
<p class="em2" id="p78"><a class="gg-link" href="#p78" onclick="return changeColor(this);"></a>廞、熙，興也。<span class="jiazhu"><span class="shu-ming">書</span>曰：「庶績咸熙。」廞見<span class="shu-ming">周官</span>。○廞，許金切。</span><span class="jianshu"><span class="yinwen">疏</span>「廞、熙，興也」。○釋曰：皆謂興作。郭云「<span class="shu-ming">書</span>曰：庶績咸熙」者，<span class="shu-ming">虞書·舜典</span>文。云「廞見<span class="shu-ming">周官</span>」者，<span class="shu-ming">周官</span>即<span class="shu-ming">周禮</span>也。<span class="shu-ming">笙師職</span>云：「大喪，廞其樂器。」鄭注：「廞，興也。」興謂作之。</span></p>
<p class="em2" id="p79"><a class="gg-link" href="#p79" onclick="return changeColor(this);"></a>衛、蹶、假，嘉也。<span class="jiazhu"><span class="shu-ming">詩</span>曰：「<span class="shu-ming">假樂</span>，嘉成王也。」餘未詳。○蹶，居衛切。假，音暇。</span><span class="jianshu"><span class="yinwen">疏</span>「衛、蹶、假，嘉也」。○釋曰：謂嘉美也。郭云「<span class="shu-ming">詩</span>曰：<span class="shu-ming">假樂</span>嘉成王也」者，<span class="shu-ming">大雅·假樂</span>篇敘也。</span></p>
<p class="em2" id="p80"><a class="gg-link" href="#p80" onclick="return changeColor(this);"></a>廢、稅、赦，舍也。<span class="jiazhu"><span class="shu-ming">詩</span>曰：「召伯所稅。」舍，放置。○舍，音舍。</span><span class="jianshu"><span class="yinwen">疏</span>「廢、稅、赦，舍也」。○釋曰：皆舍置也。廢者，宣八年<span class="shu-ming">公羊傳</span>云：「廢其無聲者。」赦者，放置也。<span class="shu-ming">虞書·舜典</span>云：「眚災肆赦。」郭云「<span class="shu-ming">詩</span>曰：召伯所稅」者，<span class="shu-ming">召南·甘棠</span>文也。</span></p>
<p class="em2" id="p81"><a class="gg-link" href="#p81" onclick="return changeColor(this);"></a>棲遲、憩、休、苦、㕟、齂、呬，息也。<span class="jiazhu">棲遲、遊息也。苦勞者，宜止息。憩見<span class="shu-ming">詩</span>。㕟、齂、呬皆氣息貌。今東齊呼息爲呬也。○憩，去例切。㕟，苦怪切。齂，詞戒切。呬，許四切。</span><span class="jianshu"><span class="yinwen">疏</span>「棲遲」至「息也」。○釋曰：皆止息也。舍人曰：棲遲，行步之息。郭云：「棲遲，遊息也。」<span class="shu-ming">陳風·衡門</span>云：「衡門之下，可以棲遲。」憩者，<span class="shu-ming">召南·甘棠</span>云：「召伯所憩。」休者，止而息也。<span class="shu-ming">周南·漢廣</span>云：「不可休息。」苦者，郭云：「苦勞者，宜止息。」㕟、齂、呬者，郭云：「皆氣息貌。」案<span class="shu-ming">方言</span>云：「䭒<span class="jiazhu">消息</span>、喙、呬，息也。周鄭宋沛之間曰䭒，自關而西、秦晉之間或曰喙，或曰，東齊曰呬。」故郭云「今東齊呼息爲呬也」。</span></p>
<p class="em2" id="p82"><a class="gg-link" href="#p82" onclick="return changeColor(this);"></a>供、峙、共，具也。<span class="jiazhu">皆謂備具。○峙，直紀切。供，音恭。</span><span class="jianshu"><span class="yinwen">疏</span>「供、峙、共，具也」。○釋曰：皆謂備具也。供者，<span class="shu-ming">論語</span>云：「子路共之。」供、共音義同。峙者，<span class="shu-ming">周書·費誓</span>云：「峙乃糗糧。」<span class="shu-ming">周頌·臣工</span>云：「庤乃錢鏄。」峙、庤音義同。共者，<span class="shu-ming">小雅·小旻</span>云：「靖共爾位。」</span></p>
<p class="em2" id="p83"><a class="gg-link" href="#p83" onclick="return changeColor(this);"></a>𢜮、憐、惠，愛也。<span class="jiazhu">𢜮，韓鄭語，今江東通呼爲憐。○𢜮音某。</span><span class="jianshu"><span class="yinwen">疏</span>「𢜮、憐、惠，愛也」。○釋曰：愛謂寵惜也。<span class="shu-ming">方言</span>云：「憮<span class="jiazhu">亡輔切</span>、㤿<span class="jiazhu">音掩</span>、𢜮、憐、牟，愛也。韓鄭曰憮，晉衛曰㤿，汝潁之間曰憐，宋魯之間曰牟，秦或曰憐。憐，通語也。」故郭云：「𢜮，韓鄭語，今江東通呼爲憐。」𢜮、憮音義同。惠者，仁愛也。<span class="shu-ming">邶風·北風</span>云：「惠而好我。」</span></p>
<p class="em2" id="p84"><a class="gg-link" href="#p84" onclick="return changeColor(this);"></a>娠、蠢、震、戁、妯、騷、感、訛、蹶，動也。<span class="jiazhu">娠猶震也。<span class="shu-ming">詩</span>曰：「憂心且妯」，「無感我帨兮」，「或寢或訛」。蠢、戁、騷、蹶皆搖動貌。○娠，音振。妯，音抽。</span><span class="jianshu"><span class="yinwen">疏</span>「娠蠢」至「動也」。○釋曰：皆謂動作。娠者，<span class="shu-ming">說文</span>云：「妊、娠，動也。」郭云「娠猶震也」者，以<span class="shu-ming">大雅·生民</span>云：「載震載夙。」昭元年<span class="shu-ming">左傳</span>曰：「邑姜方震大叔。」哀元年<span class="shu-ming">左傳</span>曰：「后婚方震。」皆謂有身爲震，故云「娠猶震也」。蠢者，郭云：「蠢、戁、騷、蹶皆搖動貌。」<span class="shu-ming">小雅·采芑</span>云：「蠢爾蠻荊。」震者，<span class="shu-ming">大雅·常武</span>云：「震驚徐方。」戁者，恐動也。<span class="shu-ming">商頌·長髮</span>云：「不戁不竦。」騷者，<span class="shu-ming">大雅·常武</span>云：「徐方繹騷。」蹶者，<span class="shu-ming">大雅·綿</span>篇云：「文王蹶厥生。」</span><span class="jianshu">○注「<span class="shu-ming">詩</span>曰」至「或訛」。○釋曰：云「<span class="shu-ming">詩</span>曰：憂心且妯」者，<span class="shu-ming">小雅·鼓鍾</span>文。云「無感我帨兮」者，<span class="shu-ming">周南·野有死麕</span>文。云「或寢或訛」者，<span class="shu-ming">小雅·無羊</span>文。</span></p>
<p class="em2" id="p85"><a class="gg-link" href="#p85" onclick="return changeColor(this);"></a>覆、察、副，審也。<span class="jiazhu">覆校、察視、副長皆所爲審諦。</span><span class="jianshu"><span class="yinwen">疏</span>「覆、察、副，審也」。○釋曰：郭云：「覆校、察視、副長皆所爲審諦。」覆者，<span class="shu-ming">月令·季春</span>云：「命舟牧覆舟，五覆五反。」察者，<span class="shu-ming">周書·呂刑</span>云：「惟察惟法。」副者，次長之稱。</span></p>
<p class="em2" id="p86"><a class="gg-link" href="#p86" onclick="return changeColor(this);"></a>契、滅、殄，絕也。<span class="jiazhu">今江東呼刻斷物爲契斷。○契，苦結反。</span><span class="jianshu"><span class="yinwen">疏</span>「契、滅、殄，絕也」。○釋曰：皆謂斷絕。契者，郭云：「今江東呼刻斷爲契斷。」定九年<span class="shu-ming">左傳</span>曰：「盡借邑人之車，契其軸。」杜注云：「契，刻也。」滅者，<span class="shu-ming">小雅·正月</span>云：「寧或滅之。」殄者，<span class="shu-ming">大雅·桑柔</span>云：「不殄心憂。」</span></p>
<p class="em2" id="p87"><a class="gg-link" href="#p87" onclick="return changeColor(this);"></a>郡、臻、仍、乃、侯，乃也。<span class="jiazhu">乃即乃。餘未詳。</span><span class="jianshu"><span class="yinwen">疏</span>「郡臻」至「乃也」。○釋曰：乃語辭也。乃、乃音義同。<span class="shu-ming">大雅·綿</span>篇云：「乃慰乃止。」是也。</span></p>
<p class="em2" id="p88"><a class="gg-link" href="#p88" onclick="return changeColor(this);"></a>迪、繇、訓，道也。<span class="jiazhu">義皆見<span class="shu-ming">詩</span>、<span class="shu-ming">書</span>。○繇，音由。</span><span class="jianshu"><span class="yinwen">疏</span>「迪、繇、訓，道也」。○釋曰：<span class="shu-ming">虞書·大禹謨</span>曰：「惠迪吉。」<span class="shu-ming">小雅·巧言</span>云：「秩秩大猷。」猷、繇音義同。<span class="shu-ming">周書·顧命</span>云：「命汝嗣訓。」</span></p>
<p class="em2" id="p89"><a class="gg-link" href="#p89" onclick="return changeColor(this);"></a>僉、咸、胥，皆也。<span class="jiazhu">東齊曰胥，見<span class="shu-ming">方言</span>。○僉，七廉切。</span><span class="jianshu"><span class="yinwen">疏</span>「僉、咸、胥，皆也」。○釋曰：謂眾皆也。<span class="shu-ming">舜典</span>云：「僉曰：『伯禹作司空。』」<span class="shu-ming">商書</span>云：「咸有一德。」郭云「東齊曰胥，見<span class="shu-ming">方言</span>」者，案<span class="shu-ming">方言</span>云：「僉、胥，皆也。自山而東、五國之郊曰僉，東魯曰胥。」是也。</span></p>
<p class="em2" id="p90"><a class="gg-link" href="#p90" onclick="return changeColor(this);"></a>育、孟、耆、艾、正、伯，長也。<span class="jiazhu">育、養亦爲長，正、伯皆官長。○長，丁丈反。</span><span class="jianshu"><span class="yinwen">疏</span>「育孟」至「長也」。○釋曰：皆謂長上也。郭云：「育、養亦爲長。」<span class="shu-ming">邶風·谷風</span>云：「既生既育。」鄭箋云：「育謂長老也。」孟，庶長也。又<span class="shu-ming">周書·康誥</span>云：「王若曰孟侯。」孔安國云：「孟，長也，五侯之長。」耆、艾皆老長也。<span class="shu-ming">曲禮</span>曰：「五十曰艾，服官政。六十曰耆，指使。」正、伯皆官長。<span class="shu-ming">大雅·雲漢</span>云：「以戾庶正。」<span class="shu-ming">盤庚</span>云：「邦伯師長。」</span></p>
<p class="em2" id="p91"><a class="gg-link" href="#p91" onclick="return changeColor(this);"></a>艾，歷也。<span class="jiazhu">長者多更歷。</span><span class="jianshu"><span class="yinwen">疏</span>「艾，歷也」。○釋曰：艾又爲歷。郭云：「長者多更歷。」</span></p>
<p class="em2" id="p92"><a class="gg-link" href="#p92" onclick="return changeColor(this);"></a>厤、秭、算，數也。<span class="jiazhu">厤，厤數也。今以十億爲秭。<span class="shu-ming">論語</span>云：「何足算也。」○秭，音姊。算，音筭。</span><span class="jianshu"><span class="yinwen">疏</span>「厤、秭、算，數也」。○釋曰：皆筭數也。郭云：「厤，厤數也。」推律所生之數。<span class="shu-ming">虞書·大禹謨</span>云：「天之數在汝躬。」秭者，<span class="shu-ming">周頌豐年</span>云：「萬億及秭。」毛傳云：「數億至萬曰億。數億至億曰秭。」郭云「今以十億爲秭」者，以時驗而言也。</span><span class="jianshu">○注「<span class="shu-ming">論語</span>」至「筭也」。○釋曰：案<span class="shu-ming">論語</span>：「子貢問曰：『今之從政者何如？』子曰：『噫！斗筲之人，何足算也。』」鄭曰：「算，數也。」</span></p>
<p class="em2" id="p93"><a class="gg-link" href="#p93" onclick="return changeColor(this);"></a>歷，傅也。<span class="jiazhu">傅近。○歷，音厤</span><span class="jianshu"><span class="yinwen">疏</span>「歷，傅也」。○釋曰：謂近傅也。隱十一年<span class="shu-ming">左傳</span>云：「庚辰，傅於許。」</span></p>
<p class="em2" id="p94"><a class="gg-link" href="#p94" onclick="return changeColor(this);"></a>艾、歷、覛、胥，相也。<span class="jiazhu">覛謂相視也。<span class="shu-ming">公羊傳</span>曰：「胥盟者何？相盟也。」艾、歷未詳。○覛，音脈。</span><span class="jianshu"><span class="yinwen">疏</span>「艾歷」至「相也」。○釋曰：皆謂相共也。者，郭云：「覛謂相視也。」<span class="shu-ming">說文</span>云：「覛，邪視也。」郭云「<span class="shu-ming">公羊傳</span>曰：胥盟者何？相盟也」者，桓三年文。</span></p>
<p class="em2" id="p95"><a class="gg-link" href="#p95" onclick="return changeColor(this);"></a>乂、亂、靖、神、弗、淈，治也。<span class="jiazhu"><span class="shu-ming">論語</span>曰：「予有亂臣十人。」淈，<span class="shu-ming">書</span>敘作汩，音同耳。神，未詳。餘見<span class="shu-ming">詩</span>、<span class="shu-ming">書</span>。○淈，音骨。</span><span class="jianshu"><span class="yinwen">疏</span>「乂亂」至「治也」。</span><span class="jianshu">○注「<span class="shu-ming">論語</span>」至「<span class="shu-ming">詩</span>、<span class="shu-ming">書</span>」。○釋曰：皆治理也。舍人曰：「亂，義之治也。」孫炎曰：「亂，治之理也。」云「<span class="shu-ming">論語</span>曰：予有亂臣十人」者，<span class="shu-ming">泰伯</span>篇文也。「淈，<span class="shu-ming">書</span>敘作汩，音同耳」者，<span class="shu-ming">虞書</span>敘云：「帝釐下土，方設居方，別生分類，作<span class="shu-ming">汩作</span>。」孔傳云：「汩，治。作，興也。言其治民之功興，故爲<span class="shu-ming">汩作</span>之篇，亡。」云「餘並見<span class="shu-ming">詩</span>、<span class="shu-ming">書</span>」者，<span class="shu-ming">舜典</span>云：「有能俾乂？」<span class="shu-ming">小雅·菀柳</span>云：「俾予靖之。」<span class="shu-ming">大雅·生民</span>云：「茀厥豐草。」弗、茀音義同。</span></p>
<p class="em2" id="p96"><a class="gg-link" href="#p96" onclick="return changeColor(this);"></a>頤、艾、育，養也。<span class="jiazhu">汝潁梁宋之間曰艾，<span class="shu-ming">方言</span>云。</span><span class="jianshu"><span class="yinwen">疏</span>「頤、艾、育，養也」。○釋曰：頤者，<span class="shu-ming">易</span>曰：「頤貞吉。」育者，<span class="shu-ming">易·無妄</span>：「象曰：先王以茂對時育萬物。」郭云「汝潁梁宋之間曰艾，<span class="shu-ming">方言</span>云」者，案<span class="shu-ming">方言</span>云：「台、胎、陶、鞠，養也。晉衛燕趙曰台<span class="jiazhu">音頤</span>，陳楚韓鄭之間曰鞠，秦或曰陶，汝潁梁宋之間曰胎，或曰艾。」是也。</span></p>
<p class="em2" id="p97"><a class="gg-link" href="#p97" onclick="return changeColor(this);"></a>汱、渾、隕，墜也。<span class="jiazhu">汱、渾皆水落貌。○汱，姑犬切。渾，故本切。</span><span class="jianshu"><span class="yinwen">疏</span>「汱、渾、隕，墜也」。○釋曰：皆墜落也。郭云：「汱、渾皆水落貌。」<span class="shu-ming">春秋</span>僖公十六年經云：「星隕如雨。」</span></p>
<p class="em2" id="p98"><a class="gg-link" href="#p98" onclick="return changeColor(this);"></a>際、接、翜，捷也。<span class="jiazhu">捷謂相接續也。○翜，所甲切。</span><span class="jianshu"><span class="yinwen">疏</span>「際、接、翜，捷也」。○釋曰：郭云：「捷謂相接續也。」際者相會之捷也。」<span class="shu-ming">左傳</span>曰：「爾未際也。」<span class="shu-ming">小雅·菀柳</span>云：「無自瘵焉。」鄭箋云：「瘵，接也。」接者，<span class="shu-ming">曾子問</span>云：「接祭而已。」謂捷速而祭也。翜者未詳。</span></p>
<p class="em2" id="p99"><a class="gg-link" href="#p99" onclick="return changeColor(this);"></a>毖、神、溢，慎也。<span class="jiazhu">神未詳。餘見<span class="shu-ming">詩</span>、<span class="shu-ming">書</span>。○毖，音袐</span><span class="jianshu"><span class="yinwen">疏</span>「毖、神、溢，慎也」。○釋曰：謂謹慎也。毖者，<span class="shu-ming">周官·洛誥</span>云：「夙夜毖祀。」溢者，舍人曰：「溢，行之慎。」<span class="shu-ming">周頌·維天之命</span>云：「假以溢我。」故注云「見<span class="shu-ming">詩</span>、<span class="shu-ming">書</span>。」</span></p>
<p class="em2" id="p100"><a class="gg-link" href="#p100" onclick="return changeColor(this);"></a>郁陶、繇，喜也。<span class="jiazhu"><span class="shu-ming">孟子</span>曰：「郁陶思君。」<span class="shu-ming">禮記</span>曰：「人喜則斯陶，陶斯詠，詠斯猶。」猶即繇也。古今字耳。○繇，音由。</span><span class="jianshu"><span class="yinwen">疏</span>「郁陶、繇，喜也」。○釋曰：皆謂歡悅。郁陶者，心初悅而未暢之意也。</span><span class="jianshu">○注「<span class="shu-ming">孟子</span>」至「字耳」。○釋曰：云「<span class="shu-ming">孟子</span>曰：郁陶思君」者，案<span class="shu-ming">孟子</span>云：「象往入舜官，舜在床琴。曰：『郁陶思君爾。』忸怩。」趙氏注云：「象見舜生在床鼓琴，愕然，反辭曰：『我郁陶思君，故來。』爾，辭也。忸怩而慚，是其情也。」云「<span class="shu-ming">禮記</span>曰：人喜則斯陶，陶斯詠，詠斯猶」者，下<span class="shu-ming">檀弓</span>文。鄭注云：「陶，郁陶也。詠，嘔也。猶當爲搖聲之誤也。搖謂身動搖也。秦人猶、搖聲相近。」云「猶即繇也，古今字耳」者，言<span class="shu-ming">禮記</span>「猶」即此經「繇」也，古今字異耳。</span></p>
<p class="em2" id="p101"><a class="gg-link" href="#p101" onclick="return changeColor(this);"></a>馘、穧，獲也。<span class="jiazhu">今以獲賊耳爲馘，獲禾爲穧。並見<span class="shu-ming">詩</span>。○馘，古獲切。穧，才細切。</span><span class="jianshu"><span class="yinwen">疏</span>「馘、穧，獲也」。○釋曰：皆謂克獲也。郭云「今以獲賊耳爲馘」者，<span class="shu-ming">大雅·皇矣</span>云：「攸馘安安。」毛傳云：「不服者殺而獻其左耳曰馘。」<span class="shu-ming">魯頌·泮水</span>云：「在泮獻馘。」鄭箋云：「馘，所格者之左耳，皆謂臨陳格殺之，而取其耳也。」云「獲禾爲穧」者，<span class="shu-ming">小雅·大田</span>云：「此有不斂穧。」穧者，禾之鋪而未束，故云「獲禾爲穧」。是並見<span class="shu-ming">詩</span>也。</span></p>
<p class="em2" id="p102"><a class="gg-link" href="#p102" onclick="return changeColor(this);"></a>阻、艱，難也。<span class="jiazhu">皆險難。○難，乃旦切。</span><span class="jianshu"><span class="yinwen">疏</span>「阻、艱，難也」。○釋曰：皆險難也。<span class="shu-ming">秦風·蒹葭</span>云：「道阻且長。」<span class="shu-ming">商書·說命</span>云：「非知之艱。」</span></p>
<p class="em2" id="p103"><a class="gg-link" href="#p103" onclick="return changeColor(this);"></a>剡、㗉，利也。<span class="jiazhu">詩曰：「以我剡耜。」○剡，羊冉切。㗉，音略。</span><span class="jianshu"><span class="yinwen">疏</span>「剡、㗉，利也」。○釋曰：皆耜之利也。<span class="shu-ming">小雅·大田</span>云：「以我覃耜。」剡、覃音義同。<span class="shu-ming">周頌·載芟</span>云：「有略其耜。」㗉、略音義同。</span></p>
<p class="em2" id="p104"><a class="gg-link" href="#p104" onclick="return changeColor(this);"></a>允、任、壬，佞也。<span class="jiazhu"><span class="shu-ming">書</span>曰：「而難任人。」允信者，佞人似信。壬猶任也。○任，壬林切。</span><span class="jianshu"><span class="yinwen">疏</span>「允、任、壬，佞也」。○釋曰：皆謂諂佞也。允，信也。佞人似信。任者，孫炎云：「似可任之佞也。」<span class="shu-ming">虞書·舜典</span>云：「而難任人。」壬猶任也。<span class="shu-ming">皋陶謨</span>云：「何畏乎巧言、令色、孔壬？」</span></p>
<p class="em2" id="p105"><a class="gg-link" href="#p105" onclick="return changeColor(this);"></a>俾、拼、抨，使也。<span class="jiazhu">皆謂使令。見<span class="shu-ming">詩</span>。</span>俾、拼、抨、使，從也。<span class="jiazhu">四者又爲隨從。○拼，北萌切。抨，音烹。</span><span class="jianshu"><span class="yinwen">疏</span>「俾、拼、抨，使也」至「從也」。○釋曰：皆謂使令、隨從也。郭云「見<span class="shu-ming">詩</span>」者，<span class="shu-ming">魯頌·閟宮</span>云：「俾爾熾而昌。」<span class="shu-ming">大雅·桑柔</span>云：「荓云不逮。」拼、荓音義同，抨義亦同。此皆爲使令也。俾、拼、抨、使四者又爲隨從。</span></p>
<p class="em2" id="p106"><a class="gg-link" href="#p106" onclick="return changeColor(this);"></a>儴、仍，因也。<span class="jiazhu">皆謂因緣。○儴，音穰。</span><span class="jianshu"><span class="yinwen">疏</span>「儴、仍，因也」。○釋曰：皆因緣也。<span class="shu-ming">費誓</span>曰：「無敢寇攘。」鄭注云：「因其亡失曰攘。」儴、攘音義同。施博士讀曰襄。<span class="shu-ming">周書·君奭</span>云：「襄我二人。」郭無明說，義得兩通。<span class="shu-ming">論語</span>云：「仍舊貫。」</span></p>
<p class="em2" id="p107"><a class="gg-link" href="#p107" onclick="return changeColor(this);"></a>董、督，正也。<span class="jiazhu">皆謂禦正。</span><span class="jianshu"><span class="yinwen">疏</span>「董、督，正也」。○釋曰：皆謂禦正也。<span class="shu-ming">虞書·大禹謨</span>云：「董之用威。」<span class="shu-ming">春秋</span>僖公十二年<span class="shu-ming">左傳</span>云：「謂督不忘。」</span></p>
<p class="em2" id="p108"><a class="gg-link" href="#p108" onclick="return changeColor(this);"></a>享，孝也。<span class="jiazhu">享祀，孝道。</span><span class="jianshu"><span class="yinwen">疏</span>「享，孝也」。○釋曰：享祀，孝道也。<span class="shu-ming">小雅·南山</span>云：「享於祖考。」</span></p>
<p class="em2" id="p109"><a class="gg-link" href="#p109" onclick="return changeColor(this);"></a>珍、享，獻也。<span class="jiazhu">珍物宜獻。<span class="shu-ming">榖梁傳</span>曰：「諸侯不享覲。」</span><span class="jianshu"><span class="yinwen">疏</span>「珍、享，獻也」。○釋曰：致物於尊者曰獻。珍者，珍物宜獻也。享者，<span class="shu-ming">周禮·大行人</span>云：「廟中將幣三享。」鄭司農云：「三享，三獻也。」郭云「<span class="shu-ming">榖梁傳</span>曰：諸侯不享覲」者，隱五年文。</span></p>
<p class="em2" id="p110"><a class="gg-link" href="#p110" onclick="return changeColor(this);"></a>縱、縮，亂也。<span class="jiazhu">縱放、掣縮，皆亂法也。</span><span class="jianshu"><span class="yinwen">疏</span>「縱、縮，亂也」。○釋曰：放縱、掣縮，皆亂法也。<span class="shu-ming">大雅·民勞</span>云：「無縱詭隨。」</span></p>
<p class="em2" id="p111"><a class="gg-link" href="#p111" onclick="return changeColor(this);"></a>探、篡、俘，取也。<span class="jiazhu"><span class="shu-ming">書</span>曰：「俘厥寶玉。」篡者，奪取也。探者，摸取也。○探，音貪。篡，初患切。俘，音孚。</span><span class="jianshu"><span class="yinwen">疏</span>「探、篡、俘，取也」。○釋曰：郭云：「探者，摸取也。篡者，奪取也。」李巡曰：「囚敵曰俘。伐執之曰取。」</span><span class="jianshu">○注「書曰」至「取也」。○云「書曰：俘厥寶玉」者，<span class="shu-ming">商書</span>敘云：「夏師敗績，湯遂從之，遂伐三朡，俘厥寶玉。」孔氏云：「俘，取也。」</span></p>
<p class="em2" id="p112"><a class="gg-link" href="#p112" onclick="return changeColor(this);"></a>徂、在，存也。<span class="jiazhu">以徂爲存，猶以亂爲治，以曩爲曏，以故爲今。此皆詁訓義有反覆旁通，美惡不嫌同名。</span><span class="jianshu"><span class="yinwen">疏</span>「徂、在，存也」。○釋曰：<span class="shu-ming">鄭風·出其東門</span>：「匪我思且。」鄭箋云：「非我思存也。」徂、且音義同。在訓存者，常語也。上云：「徂，往也。」往則非存，故郭氏引類以曉人也。云「美惡不嫌同名」者，案隱七年<span class="shu-ming">公羊傳</span>云：「貴賤不嫌同號，美惡不嫌同辭。」何休云：「若繼體君亦稱即位，繼弑君亦稱即位，皆有起文美惡不嫌同辭。」是也。若此篇往也、死也，亦稱徂，是惡也；存也，亦稱徂，是美也。各有其義，故稱「美惡不嫌同名」。</span></p>
<p class="em2" id="p113"><a class="gg-link" href="#p113" onclick="return changeColor(this);"></a>在、存、省、士，察也。<span class="jiazhu"><span class="shu-ming">書</span>曰：「在璿璣玉衡。」士，理官，亦主聽察。存即在。</span><span class="jianshu"><span class="yinwen">疏</span>「在存」至「察也」。○釋曰：謂審察也。<span class="shu-ming">虞書·舜典</span>云：「在璿璣玉衡，以齊七政。」存即在也。省謂視察。<span class="shu-ming">論語</span>云：「吾日三省吾身。」士者，理獄之官，亦主聽察。<span class="shu-ming">虞書·舜典</span>：「舜命皋陶云：汝作士。」</span></p>
<p class="em2" id="p114"><a class="gg-link" href="#p114" onclick="return changeColor(this);"></a>烈、枿，餘也。<span class="jiazhu">晉衛之間曰蘖，陳鄭之間曰烈。○枿，五割反。</span><span class="jianshu"><span class="yinwen">疏</span>「烈、枿，餘也」。○釋曰：謂遺餘也。<span class="shu-ming">詩·大雅·雲漢</span>敘云：「宣王承厲王之烈。」李巡曰：「枿，槁木之遺也。」<span class="shu-ming">商書·盤庚</span>云：「若顛木之有由蘖。」枿、蘖音義同。郭云「晉衛之間曰蘖，陳衛之間曰烈」者，<span class="shu-ming">方言</span>文。</span></p>
<p class="em2" id="p115"><a class="gg-link" href="#p115" onclick="return changeColor(this);"></a>迓，迎也。<span class="jiazhu"><span class="shu-ming">公羊傳</span>曰：「跛者迓跛者。」</span><span class="jianshu"><span class="yinwen">疏</span>「迓，迎也」。○釋曰：謂相逢迎也。</span><span class="jianshu">○注「<span class="shu-ming">公羊</span>」至「跛者」。○釋曰：云「<span class="shu-ming">公羊傳</span>曰：跛者迓跛者」，此成二年傳文。案彼云：「晉郤克與臧孫許同時而聘于齊。蕭同侄子者，齊君之母也；踴於棓而窺客，則客或跛或眇。於是使跛者迓跛者，眇者迓眇者。」是也。引之以證迓爲迎也。宣三年<span class="shu-ming">左傳</span>曰：「狂狡輅鄭人。」杜注云：「輅，迎也。」<span class="shu-ming">周禮·秋官</span>有訝士，及<span class="shu-ming">聘禮</span>云：「厥明，訝於館。」鄭注皆云：「訝，迎也。」<span class="shu-ming">召南·鵲巢</span>云：「百兩禦之。」鄭注云：「禦，迎也。」字形雖別，音義實同。蓋以作非一人，致茲異也。當以迓爲正字，餘皆假借。</span></p>
<p class="em2" id="p116"><a class="gg-link" href="#p116" onclick="return changeColor(this);"></a>元、良，首也。<span class="jiazhu"><span class="shu-ming">左傳</span>曰：「狄人歸先軫之元。」良，未聞。</span><span class="jianshu"><span class="yinwen">疏</span>「元、良，首也」。○釋曰：謂頭首也。郭云「<span class="shu-ming">左傳</span>曰：狄人歸先軫之元」者，僖三十三年，「狄伐晉，及箕。八月戊午，晉侯敗狄於箕。郤缺獲白狄子。先軫曰：『匹夫逞志於君而無討，敢不自討乎？』免胄入狄師，死焉。狄人歸其元，面如生。」是也。又證元爲首。良，未詳。</span></p>
<p class="em2" id="p117"><a class="gg-link" href="#p117" onclick="return changeColor(this);"></a>薦、摯，臻也。<span class="jiazhu">薦，進也。摯，至也。故皆爲臻至也。○薦，曹練切。</span><span class="jianshu"><span class="yinwen">疏</span>「薦、摯，臻也」。○釋曰：臻，至也。薦進、執摯皆所以表至也。</span></p>
<p class="em2" id="p118"><a class="gg-link" href="#p118" onclick="return changeColor(this);"></a>賡、揚，續也。<span class="jiazhu"><span class="shu-ming">書</span>曰：「乃賡載歌。」揚，未詳。○賡，古孟切。</span><span class="jianshu"><span class="yinwen">疏</span>「賡、揚，續也」。○釋曰：謂相繼續也。郭云「<span class="shu-ming">書</span>曰：乃賡載歌」者，<span class="shu-ming">虞書·益稷</span>文。</span></p>
<p class="em2" id="p119"><a class="gg-link" href="#p119" onclick="return changeColor(this);"></a>祔、祪，祖也。<span class="jiazhu">祔，付也。付新死者於祖廟。祪，毀廟主。○祪，音鬼。</span><span class="jianshu"><span class="yinwen">疏</span>「祔、祪，祖也」。○釋曰：謂先祖也。說文云：「祔，後死者合食於先祖也。」郭云：「祔，付也，付新死者於祖廟。」<span class="shu-ming">士虞記</span>云：「明日於其班祔。」毀廟之主名祪。</span></p>
<p class="em2" id="p120"><a class="gg-link" href="#p120" onclick="return changeColor(this);"></a>即，尼也。<span class="jiazhu">即猶今也。尼者近也。<span class="shu-ming">尸子</span>曰：「悅尼而來遠。」○尼，女乙切。</span><span class="jianshu"><span class="yinwen">疏</span>「即，尼也」。○釋曰：尼，近也。言即今相近也。</span></p>
<p class="em2" id="p121"><a class="gg-link" href="#p121" onclick="return changeColor(this);"></a>尼，定也。<span class="jiazhu">尼者止也，止亦定。</span><span class="jianshu"><span class="yinwen">疏</span>「尼，定也」。○釋曰：尼詁爲止，止即定。舍人曰：尼者私之定也。</span></p>
<p class="em2" id="p122"><a class="gg-link" href="#p122" onclick="return changeColor(this);"></a>邇、幾、暱，近也。<span class="jiazhu">暱，親近也。○幾，音機。暱，女乙切。</span><span class="jianshu"><span class="yinwen">疏</span>「邇、幾、暱，近也」。○釋曰：皆謂殆近也。邇者，<span class="shu-ming">鄭風·東門之墠</span>云：「其室則邇。」幾者，<span class="shu-ming">聘義</span>曰：「日幾中而後禮成。」暱者，郭云：「親近也。」<span class="shu-ming">小雅·菀柳</span>云：「無自暱焉。」</span></p>
<p class="em2" id="p123"><a class="gg-link" href="#p123" onclick="return changeColor(this);"></a>妥、安，坐也。<span class="jiazhu"><span class="shu-ming">禮記</span>曰：「妥而後傳命。」○妥，他可切。</span><span class="jianshu"><span class="yinwen">疏</span>「妥、安，坐也」。○釋曰：妥定之坐也。</span><span class="jianshu">○注「<span class="shu-ming">禮記</span>」至「傳命」。○釋曰：云：「<span class="shu-ming">禮記</span>曰：妥而後傳命」者，案<span class="shu-ming">士相見禮</span>云：「凡言非對也，妥而後傳言。」鄭注云：「凡言，謂巳爲君言事也。妥，安坐也。傳言，猶出言也。」此言「<span class="shu-ming">禮記</span>曰：妥而後傳命」者，傳寫誤也。或所見本異。</span></p>
<p class="em2" id="p124"><a class="gg-link" href="#p124" onclick="return changeColor(this);"></a>貉、縮，綸也。<span class="jiazhu">綸者繩也，謂牽縛縮貉之。今俗語亦然。○貉，音陌。</span><span class="jianshu"><span class="yinwen">疏</span>「貉、縮，綸也」。○釋曰：郭云：「縮者繩也，謂牽縛縮貉之。」今俗語亦然。」據時驗而言也。<span class="shu-ming">大雅·綿</span>篇云：「其繩則直，縮板以載。」</span></p>
<p class="em2" id="p125"><a class="gg-link" href="#p125" onclick="return changeColor(this);"></a>貉、嗼、安，定也。<span class="jiazhu">皆靜定。見<span class="shu-ming">詩</span>。○嗼，音莫。</span><span class="jianshu"><span class="yinwen">疏</span>「貉、嗼、安，定也」。○釋曰：皆靜定也。<span class="shu-ming">大雅·皇矣</span>云：「貊其德音。」毛傳云：「貉，靜也。」鄭箋云：「德應和曰貉。」嗼者，<span class="shu-ming">皇矣</span>又云：「求民之莫。」鄭箋云：「求民之定。」謂所歸就也。貉貊、嗼莫音義同。安者，<span class="shu-ming">小雅·斯干</span>云：「乃安斯寢。」</span></p>
<p class="em2" id="p126"><a class="gg-link" href="#p126" onclick="return changeColor(this);"></a>伊，維也。<span class="jiazhu">發語辭。</span>伊、維，侯也。<span class="jiazhu"><span class="shu-ming">詩</span>曰：「侯誰在矣。」互相訓。</span><span class="jianshu"><span class="yinwen">疏</span>「伊維也」至「侯也」。○釋曰：皆發語辭。轉互相訓。<span class="shu-ming">邶風·谷風</span>云：「伊余來塈。」<span class="shu-ming">大雅·大明</span>云：「維此文王。」<span class="shu-ming">小雅·六月</span>云：「侯誰在矣。」</span></p>
<p class="em2" id="p127"><a class="gg-link" href="#p127" onclick="return changeColor(this);"></a>時、寔，是也。<span class="jiazhu"><span class="shu-ming">公羊傳</span>曰：「寔來者何？是來也。」○寔，音石。</span><span class="jianshu"><span class="yinwen">疏</span>「時、寔，是也」。○釋曰：是，此也。<span class="shu-ming">秦風·駟驖</span>云：「奉時辰牡。」郭云「<span class="shu-ming">公羊傳</span>曰：寔來者何？是來也」者，案<span class="shu-ming">春秋</span>桓五年「冬，州公如曹」。六年「春，正月，寔來」。<span class="shu-ming">公羊傳</span>曰：「『寔來』者何？猶曰『是人來』也。」引之證寔爲是也。</span></p>
<p class="em2" id="p128"><a class="gg-link" href="#p128" onclick="return changeColor(this);"></a>卒、猷、假、輟，已也。<span class="jiazhu">猷、假未詳。○卒，子恤切。輟，丁劣切。</span><span class="jianshu"><span class="yinwen">疏</span>「卒猷」至「已也」。○釋曰：皆謂終已也。卒者，終盡之已也。輟，止巳也。<span class="shu-ming">論語</span>曰：「耰而不輟。」</span></p>
<p class="em2" id="p129"><a class="gg-link" href="#p129" onclick="return changeColor(this);"></a>求、酋、在、卒、就，終也。<span class="jiazhu"><span class="shu-ming">詩</span>曰：「嗣先公爾酋矣。」成就亦終也。其餘未詳。○酋，在由切。</span><span class="jianshu"><span class="yinwen">疏</span>「求酋」至「終也」。○釋曰：皆謂終盡也。求者，<span class="shu-ming">大雅·下武</span>云：「世德作求。」郭云「<span class="shu-ming">詩</span>曰：嗣先公爾酋矣」者，<span class="shu-ming">大雅·卷阿</span>文。卒者，<span class="shu-ming">邶風·日月</span>云：「畜我不卒。」就者，凡事物成就亦終也。</span></p>
<p class="em2" id="p130"><a class="gg-link" href="#p130" onclick="return changeColor(this);"></a>崩、薨、無祿、卒、徂落、殪，死也。<span class="jiazhu">古者死亡，尊卑同稱耳，故<span class="shu-ming">尚書</span>堯曰「徂落」，舜曰「陟方乃死」。○薨，呼弘切。殪，於計切。</span><span class="jianshu"><span class="yinwen">疏</span>「崩薨」至「死也」。○釋曰：此皆死之別稱也。<span class="shu-ming">曲禮</span>曰：「天子死曰崩，諸侯曰薨，大夫曰卒，士曰不祿，庶人曰死。」鄭注云：「異死名也。爲人褻其無知若猶不同然也。自上顛壞曰崩。薨，顛壞之聲。卒，終也。不祿，不終其祿。其之言澌也，精神澌盡也。又曰：「壽考曰卒，短折曰不祿。」鄭注云：「祿謂有德行，任爲大夫、士而不爲者，老而死，從大夫之稱；少而死，從士之稱。」此云「無祿」者，即彼之「不祿」也。但落者，李巡曰：「徂落，堯死之稱。」郭云：「古者死亡，尊卑同稱耳，故<span class="shu-ming">尚書</span>堯曰徂落，舜曰陟方乃死」者，皆<span class="shu-ming">虞書·舜典</span>文也。謂之徂落者，蓋徂爲往也，言人命盡而往落者，若草木葉落也。殪者，案隱九年<span class="shu-ming">左傳</span>云：「衷戎師，前後擊之，盡殪。」杜注云：「殪，死也。</span></p>
</div></body></html>
